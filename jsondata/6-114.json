{"id":"6-114","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>杜甫</b>      </font>     </strong>    </font>    <br />    <br />    （西元712～770）字子美，號少陵，有詩聖之稱。唐代詩人。祖    <br />    籍湖北襄陽，出生於河南鞏縣。官左拾遺、工部員外郎，故亦稱    <br />    為杜工部。甫博極群書，善為詩歌。在政治上始終不得志，中年    <br />    後過著坎坷流離的生活，他的詩博大雄渾，千態萬狀，不僅慨嘆    <br />    自己遭時不遇，亦反映出當時的社會動亂形態。故有詩史之名。    <br />    著有杜工部集。或稱為杜陵布衣、老杜。    <br />    <br />    <b>     <font color=\"#FF6600\">奉贈韋左丞丈二十二韻</font>    </b>    <br />    紈褲不餓死，儒冠多誤身。丈人試靜聽，賤子請具陳。    <br />    甫昔少年日，早充觀國賓。讀書破萬卷，下筆如有神。    <br />    賦料揚雄敵，詩看子建親。李邕求識面，王翰願卜鄰。    <br />    自謂頗挺出，立登要路津。致君堯舜上，再使風俗淳。    <br />    此意竟蕭條，行歌非隱淪。騎驢三十載，旅食京華春。    <br />    朝扣富兒門，暮隨肥馬塵。殘杯與冷炙，到處潛悲辛。    <br />    主上頃見徵，欻然欲求伸。青冥卻垂翅，蹭蹬無縱鱗。    <br />    甚愧丈人厚，甚知丈人真。每於百僚上，猥誦佳句新。    <br />    竊效貢公喜，難甘原憲貧。焉能心怏怏，只是走踆踆。    <br />    今欲東入海，即將西去秦。尚憐終南山，回首清渭濱。    <br />    常擬報一飯，況懷辭大臣。白鷗沒浩蕩，萬里誰能馴。   </p>   <p>    <b>     <font color=\"#FF6600\">送高三十五書記</font>    </b>    <br />    崆峒小麥熟，且願休王師。請公問主將，焉用窮荒為。    <br />    饑鷹未飽肉，側翅隨人飛。高生跨鞍馬，有似幽并兒。    <br />    脫身簿尉中，始與捶楚辭。借問今何官，觸熱向武威。    <br />    答云一書記，所愧國士知。人實不易知，更須慎其儀。    <br />    十年出幕府，自可持旌麾。此行既特達，足以慰所思。    <br />    男兒功名遂，亦在老大時。常恨結歡淺，各在天一涯。    <br />    又如參與商，慘慘中腸悲。驚風吹鴻鵠，不得相追隨。    <br />    黃塵翳沙漠，念子何當歸。邊城有餘力，早寄從軍詩。   </p>   <p>    <b>     <font color=\"#FF6600\">贈李白</font>    </b>    <br />    二年客東都，所歷厭機巧。野人對膻腥，蔬食常不飽。    <br />    豈無青精飯，使我顏色好。苦乏大藥資，山林跡如掃。    <br />    李侯金閨彥，脫身事幽討。亦有梁宋遊，方期拾瑤草。   </p>   <p>    <b>     <font color=\"#FF6600\">遊龍門奉先寺（龍門即伊闕一名闕口在河南府北四十里）</font>    </b>    <br />    已從招提遊，更宿招提境。陰壑生虛籟，月林散清影。    <br />    天闕象緯逼，雲臥衣裳冷。欲覺聞晨鐘，令人發深省。   </p>   <p>    <br />    <b>     <font color=\"#FF6600\">贈獻納使起居田舍人（澄）</font>    </b>    <br />    獻納司存雨露邊，地分清切任才賢。舍人退食收封事，宮女開函近御筵。    <br />    曉漏追飛青瑣闥，晴窗點檢白雲篇。揚雄更有河東賦，唯待吹噓送上天。   </p>   <p>    <b>     <font color=\"#FF6600\">送韋書記赴安西</font>    </b>    <br />    夫子欻通貴，雲泥相望懸。白頭無藉在，朱紱有哀憐。    <br />    書記赴三捷，公車留二年。欲浮江海去，此別意蒼然。   </p>   <p>    <b>     <font color=\"#FF6600\">陪鄭廣文遊何將軍山林十首（山林在韋曲西塔陂）</font>    </b>    <br />    不識南塘路，今知第五橋。名園依綠水，野竹上青霄。    <br />    谷口舊相得，濠梁同見招。平生為幽興，未惜馬蹄遙。    <br />    百頃風潭上，千重夏木清。卑枝低結子，接葉暗巢鶯。    <br />    鮮鯽銀絲膾，香芹碧澗羹。翻疑柁樓底，晚飯越中行。    <br />    萬里戎王子，何年別月支。異花開絕域，滋蔓匝清池。    <br />    漢使徒空到，神農竟不知。露翻兼雨打，開坼日離披。    <br />    旁捨連高竹，疏籬帶晚花。碾渦深沒馬，籐蔓曲藏蛇。    <br />    詞賦工無益，山林跡未賒。盡捻書籍賣，來問爾東家。    <br />    剩水滄江破，殘山碣石開。綠垂風折筍，紅綻雨肥梅。    <br />    銀甲彈箏用，金魚換酒來。興移無灑掃，隨意坐莓苔。    <br />    風磴吹陰雪，雲門吼瀑泉。酒醒思臥簟，衣冷欲裝綿。    <br />    野老來看客，河魚不取錢。只疑淳樸處，自有一山川。    <br />    棘樹寒雲色，茵蔯春藕香。脆添生菜美，陰益食單涼。    <br />    野鶴清晨出，山精白日藏。石林蟠水府，百里獨蒼蒼。    <br />    憶過楊柳渚，走馬定昆池。醉把青荷葉，狂遺白接    <a target=\"_blank\" href=\"http://140.111.1.40/yitic/frc/frc00425.htm\">●</a>。    <br />    刺船思郢客，解水乞吳兒。坐對秦山晚，江湖興頗隨。    <br />    床上書連屋，階前樹拂雲。將軍不好武，稚子總能文。    <br />    醒酒微風入，聽詩靜夜分。絺衣掛蘿薜，涼月白紛紛。    <br />    幽意忽不愜，歸期無奈何。出門流水注，回首白雲多。    <br />    自笑燈前舞，誰憐醉後歌。祗應與朋好，風雨亦來過。   </p>   <p>    <b>     <font color=\"#FF6600\">重過何氏五首</font>    </b>    <br />    問訊東橋竹，將軍有報書。倒衣還命駕，高枕乃吾廬。    <br />    花妥鶯捎蝶，溪喧獺趁魚。重來休沐地，真作野人居。    <br />    山雨尊仍在，沙沈榻未移。犬迎曾宿客，鴉護落巢兒。    <br />    雲薄翠微寺，天清黃子陂。向來幽興極，步屣過東籬。    <br />    落日平台上，春風啜茗時。石闌斜點筆，桐葉坐題詩。    <br />    翡翠鳴衣桁，蜻蜓立釣絲。自今幽興熟，來往亦無期。    <br />    頗怪朝參懶，應耽野趣長。雨拋金鎖甲，苔臥綠沈槍。    <br />    手自移蒲柳，家才足稻粱。看君用幽意，白日到羲皇。    <br />    到此應常宿，相留可判年。蹉跎暮容色，悵望好林泉。    <br />    何路沾微祿，歸山買薄田。斯遊恐不遂，把酒意茫然。   </p>   <p>    <b>     <font color=\"#FF6600\">冬日有懷李白</font>    </b>    <br />    寂寞書齋裡，終朝獨爾思。更尋嘉樹傳，不忘角弓詩。    <br />    短褐風霜入，還丹日月遲。未因乘興去，空有鹿門期。   </p>   <p>    <b>     <font color=\"#FF6600\">杜位宅守歲</font>    </b>    <br />    守歲阿戎家，椒盤已頌花。盍簪喧櫪馬，列炬散林鴉。    <br />    四十明朝過，飛騰暮景斜。誰能更拘束，爛醉是生涯。   </p>   <p>    <b>     <font color=\"#FF6600\">與鄠縣源大少府宴渼陂（得寒字）</font>    </b>    <br />    應為西陂好，金錢罄一餐。飯抄雲子白，瓜嚼水精寒。    <br />    無計回船下，空愁避酒難。主人情爛熳，持答翠琅玕。   </p>   <p>    <b>     <font color=\"#FF6600\">崔駙馬山亭宴集（京城東有崔惠童駙馬山池）</font>    </b>    <br />    蕭史幽棲地，林間蹋鳳毛。洑流何處入，亂石閉門高。    <br />    客醉揮金碗，詩成得繡袍。清秋多宴會，終日困香醪。   </p>   <p>    <b>     <font color=\"#FF6600\">九日楊奉先會白水崔明府</font>    </b>    <br />    今日潘懷縣，同時陸浚儀。坐開桑落酒，來把菊花枝。    <br />    天宇清霜淨，公堂宿霧披。晚酣留客舞，鳧舄共差池。   </p>   <p>    <b>     <font color=\"#FF6600\">贈翰林張四學士</font>    </b>    <br />    翰林逼華蓋，鯨力破滄溟。天上張公子，宮中漢客星。    <br />    賦詩拾翠殿，佐酒望雲亭。紫誥仍兼綰，黃麻似六經。    <br />    內分金帶赤，恩與荔枝青。無復隨高鳳，空餘泣聚螢。    <br />    此生任春草，垂老獨漂萍。倘憶山陽會，悲歌在一聽。   </p>   <p>    <b>     <font color=\"#FF6600\">送張二十參軍赴蜀州，因呈楊五侍御</font>    </b>    <br />    好去張公子，通家別恨添。兩行秦樹直，萬點蜀山尖。    <br />    御史新驄馬，參軍舊紫髯。皇華吾善處，於汝定無嫌。   </p>   <p>    <b>     <font color=\"#FF6600\">陪諸貴公子丈八溝攜妓納涼，晚際遇雨二首</font>    </b>    <br />    落日放船好，輕風生浪遲。竹深留客處，荷淨納涼時。    <br />    公子調冰水，佳人雪藕絲。片雲頭上黑，應是雨催詩。    <br />    雨來沾席上，風急打船頭。越女紅裙濕，燕姬翠黛愁。    <br />    纜侵堤柳繫，幔宛浪花浮。歸路翻蕭颯，陂塘五月秋。   </p>   <p>    <b>     <font color=\"#FF6600\">白水明府舅宅喜雨（得過字）</font>    </b>    <br />    吾舅政如此，古人誰復過。碧山晴又濕，白水雨偏多。    <br />    精禱既不昧，歡娛將謂何。湯年旱頗甚，今日醉絃歌。   </p>   <p>    <b>     <font color=\"#FF6600\">陪李金吾花下飲</font>    </b>    <br />    勝地初相引，余行得自娛。見輕吹鳥毳，隨意數花鬚。    <br />    細草稱偏坐，香醪懶再酤。醉歸應犯夜，可怕李金吾。   </p>   <p>    <b>     <font color=\"#FF6600\">贈高式顏</font>    </b>    <br />    昔別是何處，相逢皆老夫。故人還寂寞，削跡共艱虞。    <br />    自失論文友，空知賣酒壚。平生飛動意，見爾不能無。   </p>   <p>    <b>     <font color=\"#FF6600\">贈比部蕭郎中十兄（甫從姑子也）</font>    </b>    <br />    有美生人傑，由來積德門。漢朝丞相系，梁日帝王孫。    <br />    蘊藉為郎久，魁梧秉哲尊。詞華傾後輩，風雅藹孤鶱。    <br />    宅相榮姻戚，兒童惠討論。見知真自幼，謀拙丑諸昆。    <br />    漂蕩雲天闊，沈埋日月奔。致君時已晚，懷古意空存。    <br />    中散山陽鍛，愚公野谷村。寧紆長者轍，歸老任乾坤。   </p>   <p>    <b>     <font color=\"#FF6600\">九日曲江</font>    </b>    <br />    綴席茱萸好，浮舟菡萏衰。季秋時欲半，九日意兼悲。    <br />    江水清源曲，荊門此路疑。晚來高興盡，搖蕩菊花期。   </p>   <p>    <b>     <font color=\"#FF6600\">承沈八丈東美除膳部員外，阻雨未遂馳賀，奉寄此詩</font>    </b>    <br />    今日西京掾，多除內省郎。通家惟沈氏，謁帝似馮唐。    <br />    詩律群公問，儒門舊史長。清秋便寓直，列宿頓輝光。    <br />    未暇申宴慰，含情空激揚。司存何所比，膳部默淒傷。    <br />    貧賤人事略，經過霖潦妨。禮同諸父長，恩豈布衣忘。    <br />    天路牽騏驥，雲台引棟樑。徒懷貢公喜，颯颯鬢毛蒼。   </p>   <p>    <b>     <font color=\"#FF6600\">奉留贈集賢院崔、於二學士（國輔、休烈）</font>    </b>    <br />    昭代將垂白，途窮乃叫閽。氣沖星象表，詞感帝王尊。    <br />    天老書題目，春官驗討論。倚風遺鶂路，隨水到龍門。    <br />    竟與蛟螭雜，空聞燕雀喧。青冥猶契闊，陵厲不飛翻。    <br />    儒術誠難起，家聲庶已存。故山多藥物，勝概憶桃源。    <br />    欲整還鄉旆，長懷禁掖垣。謬稱三賦在，難述二公恩。   </p>   <p>    <b>     <font color=\"#FF6600\">故武衛將軍輓歌三首</font>    </b>    <br />    嚴警當寒夜，前軍落大星。壯夫思感決，哀詔惜精靈。    <br />    王者今無戰，書生已勒銘。封侯意疏闊，編簡為誰青。    <br />    舞劍過人絕，鳴弓射獸能。銛鋒行愜順，猛噬失蹻騰。    <br />    赤羽千夫膳，黃河十月冰。橫行沙漠外，神速至今稱。    <br />    哀挽青門去，新阡絳水遙。路人紛雨泣，天意颯風飄。    <br />    部曲精仍銳，匈奴氣不驕。無由睹雄略，大樹日蕭蕭。   </p>   <p>    <b>     <font color=\"#FF6600\">官定後戲贈（時免河西尉，為右衛率府兵曹）</font>    </b>    <br />    不作河西尉，淒涼為折腰。老夫怕趨走，率府且逍遙。    <br />    耽酒須微祿，狂歌託聖朝。故山歸興盡，回首向風飆。   </p>   <p>    <b>     <font color=\"#FF6600\">九日藍田崔氏莊</font>    </b>    <br />    老去悲秋強自寬，興來今日盡君歡。羞將短髮還吹帽，笑倩旁人為正冠。    <br />    藍水遠從千澗落，玉山高並兩峰寒。明年此會知誰健，醉把茱萸子細看。   </p>   <p>    <b>     <font color=\"#FF6600\">崔氏東山草堂</font>    </b>    <br />    愛汝玉山草堂靜，高秋爽氣相鮮新。有時自發鐘磬響，落日更見漁樵人。    <br />    盤剝白鴉谷口栗，飯煮青泥坊底芹。何為西莊王給事，柴門空閉鎖松筠。   </p>   <p>    <b>     <font color=\"#FF6600\">對雪</font>    </b>    <br />    戰哭多新鬼，愁吟獨老翁。亂雲低薄暮，急雪舞回風。    <br />    瓢棄尊無綠，爐存火似紅。數州消息斷，愁坐正書空。   </p>   <p>    <b>     <font color=\"#FF6600\">月夜</font>    </b>    <br />    今夜鄜州月，閨中只獨看。遙憐小兒女，未解憶長安。    <br />    香霧雲鬟濕，清輝玉臂寒。何時倚虛幌，雙照淚痕乾。   </p>   <p>    <b>     <font color=\"#FF6600\">遣興</font>    </b>    <br />    驥子好男兒，前年學語時。問知人客姓，誦得老夫詩。    <br />    世亂憐渠小，家貧仰母慈。鹿門攜不遂，雁足繫難期。    <br />    天地軍麾滿，山河戰角悲。儻歸免相失，見日敢辭遲。   </p>   <p>    <b>     <font color=\"#FF6600\">元日寄韋氏妹</font>    </b>    <br />    近聞韋氏妹，迎在漢鍾離。郎伯殊方鎮，京華舊國移。    <br />    春城回北斗，郢樹發南枝。不見朝正使，啼痕滿面垂。   </p>   <p>    <b>     <font color=\"#FF6600\">春望</font>    </b>    <br />    國破山河在，城春草木深。感時花濺淚，恨別鳥驚心。    <br />    烽火連三月，家書抵萬金。白頭搔更短，渾欲不勝簪。   </p>   <p>    <b>     <font color=\"#FF6600\">憶幼子（字驥子，時隔絕在鄜州）</font>    </b>    <br />    驥子春猶隔，鶯歌暖正繁。別離驚節換，聰慧與誰論。    <br />    澗水空山道，柴門老樹村。憶渠愁只睡，炙背俯晴軒。   </p>   <p>    <b>     <font color=\"#FF6600\">一百五日夜對月</font>    </b>    <br />    無家對寒食，有淚如金波。斫卻月中桂，清光應更多。    <br />    仳離放紅蕊，想像嚬青蛾。牛女漫愁思，秋期猶渡河。   </p>   <p>    <b>     <font color=\"#FF6600\">喜達行在所三首（原註：自京竄至鳳翔）</font>    </b>    <br />    西憶岐陽信，無人遂卻回。眼穿當落日，心死著寒灰。    <br />    霧樹行相引，蓮峰望忽開。所親驚老瘦，辛苦賊中來。    <br />    愁思胡笳夕，淒涼漢苑春。生還今日事，間道暫時人。    <br />    司隸章初睹，南陽氣已新。喜心翻倒極，嗚咽淚沾巾。    <br />    死去憑誰報，歸來始自憐。猶瞻太白雪，喜遇武功天。    <br />    影靜千官裡，心蘇七校前。今朝漢社稷，新數中興年。   </p>   <p>    <b>     <font color=\"#FF6600\">得家書</font>    </b>    <br />    去憑遊客寄，來為附家書。今日知消息，他鄉且舊居。    <br />    熊兒幸無恙，驥子最憐渠。臨老羈孤極，傷時會合疏。    <br />    二毛趨帳殿，一命侍鸞輿。北闕妖氛滿，西郊白露初。    <br />    涼風新過雁，秋雨欲生魚。農事空山裡，眷言終荷鋤。   </p>   <p>    <b>     <font color=\"#FF6600\">奉贈嚴八閣老</font>    </b>    <br />    扈聖登黃閣，明公獨妙年。蛟龍得雲雨，雕鶚在秋天。    <br />    客禮容疏放，官曹可接聯。新詩句句好，應任老夫傳。   </p>   <p>    <b>     <font color=\"#FF6600\">奉送郭中丞兼太僕卿充隴右節度使三十韻（郭英乂）</font>    </b>    <br />    詔發西山將，秋屯隴右兵。淒涼餘部曲，燀赫舊家聲。    <br />    雕鶚乘時去，驊騮顧主鳴。艱難須上策，容易即前程。    <br />    斜日當軒蓋，高風捲旆旌。松悲天水冷，沙亂雪山清。    <br />    和虜猶懷惠，防邊不敢驚。古來於異域，鎮靜示專徵。    <br />    燕薊奔封豕，周秦觸駭鯨。中原何慘黷，餘孽尚縱橫。    <br />    箭入昭陽殿，笳吟細柳營。內人紅袖泣，王子白衣行。    <br />    宸極祅星動，園陵殺氣平。空餘金碗出，無復穗帷輕。    <br />    毀廟天飛雨，焚宮火徹明。罘罳朝共落，棆桷夜同傾。    <br />    三月師逾整，群胡勢就烹。瘡痍親接戰，勇決冠垂成。    <br />    妙譽期元宰，殊恩且列卿。幾時回節鉞，戮力掃欃槍。    <br />    圭竇三千士，雲梯七十城。恥非齊說客，只似魯諸生。    <br />    通籍微班忝，周行獨坐榮。隨肩趨漏刻，短髮寄簪纓。    <br />    徑欲依劉表，還疑厭禰衡。漸衰那此別，忍淚獨含情。    <br />    廢邑狐狸語，空村虎豹爭。人頻墜塗炭，公豈忘精誠。    <br />    元帥調新律，前軍壓舊京。安邊仍扈從，莫作後功名。   </p>   <p>    <b>     <font color=\"#FF6600\">送楊六判官使西蕃</font>    </b>    <br />    送遠秋風落，西征海氣寒。帝京氛祲滿，人世別離難。    <br />    絕域遙懷怒，和親願結歡。敕書憐贊普，兵甲望長安。    <br />    宣命前程急，惟良待士寬。子雲清自守，今日起為官。    <br />    垂淚方投筆，傷時即據鞍。儒衣山鳥怪，漢節野童看。    <br />    邊酒排金醆，夷歌捧玉盤。草輕蕃馬健，雪重拂廬杆。    <br />    慎爾參籌畫，從茲正羽翰。歸來權可取，九萬一朝摶。   </p>   <p>    <b>     <font color=\"#FF6600\">月</font>    </b>    <br />    天上秋期近，人間月影清。入河蟾不沒，搗藥兔長生。    <br />    只益丹心苦，能添白髮明。干戈知滿地，休照國西營。   </p>   <p>    <b>     <font color=\"#FF6600\">留別賈嚴二閣老兩院補闕（得雲字）</font>    </b>    <br />    田園須暫往，戎馬惜離群。去遠留詩別，愁多任酒醺。    <br />    一秋常苦雨，今日始無雲。山路時吹角，那堪處處聞。   </p>   <p>    <b>     <font color=\"#FF6600\">晚行口號</font>    </b>    <br />    三川不可到，歸路晚山稠。落雁浮寒水，饑烏集戍樓。    <br />    市朝今日異，喪亂幾時休。遠愧梁江總，還家尚黑頭。   </p>   <p>    <b>     <font color=\"#FF6600\">獨酌成詩</font>    </b>    <br />    燈花何太喜，酒綠正相親。醉裡從為客，詩成覺有神。    <br />    兵戈猶在眼，儒術豈謀身。共被微官縛，低頭愧野人。   </p>   <p>    <b>     <font color=\"#FF6600\">行次昭陵</font>    </b>    <br />    舊俗疲庸主，群雄問獨夫。讖歸龍鳳質，威定虎狼都。    <br />    天屬尊堯典，神功協禹謨。風雲隨絕足，日月繼高衢。    <br />    文物多師古，朝廷半老儒。直詞寧戮辱，賢路不崎嶇。    <br />    往者災猶降，蒼生喘未蘇。指麾安率土，蕩滌撫洪爐。    <br />    壯士悲陵邑，幽人拜鼎湖。玉衣晨自舉，鐵馬汗常趨。    <br />    松柏瞻虛殿，塵沙立暝途。寂寥開國日，流恨滿山隅。   </p>   <p>    <b>     <font color=\"#FF6600\">重經昭陵</font>    </b>    <br />    草昧英雄起，謳歌歷數歸。風塵三尺劍，社稷一戎衣。    <br />    翼亮貞文德，丕承戢武威。聖圖天廣大，宗祀日光輝。    <br />    陵寢盤空曲，熊羆守翠微。再窺松柏路，還見五雲飛。   </p>   <p>    <b>     <font color=\"#FF6600\">喜聞官軍已臨賊境二十韻</font>    </b>    <br />    胡虜潛京縣，官軍擁賊壕。鼎魚猶假息，穴蟻欲何逃。    <br />    帳殿羅玄冕，轅門照白袍。秦山當警蹕，漢苑入旌旄。    <br />    路失羊腸險，雲橫雉尾高。五原空壁壘，八水散風濤。    <br />    今日看天意，遊魂貸爾曹。乞降那更得，尚詐莫徒勞。    <br />    元帥歸龍種，司空握豹韜。前軍蘇武節，左將呂虔刀。    <br />    兵氣回飛鳥，威聲沒巨鰲。戈鋋開雪色，弓矢尚秋毫。    <br />    天步艱方盡，時和運更遭。誰云遺毒螫，已是沃腥臊。    <br />    睿想丹墀近，神行羽衛牢。花門騰絕漠，拓羯渡臨洮。    <br />    此輩感恩至，羸俘何足操。鋒先衣染血，騎突劍吹毛。    <br />    喜覺都城動，悲憐子女號。家家賣釵釧，只待獻春醪。   </p>   <p>    <b>     <font color=\"#FF6600\">收京三首</font>    </b>    <br />    仙仗離丹極，妖星照玉除。須為下殿走，不可好樓居。    <br />    暫屈汾陽駕，聊飛燕將書。依然七廟略，更與萬方初。    <br />    生意甘衰白，天涯正寂寥。忽聞哀痛詔，又下聖明朝。    <br />    羽翼懷商老，文思憶帝堯。叨逢罪己日，沾灑望青霄。    <br />    汗馬收宮闕，春城鏟賊壕。賞應歌杕杜，歸及薦櫻桃。    <br />    雜虜橫戈數，功臣甲第高。萬方頻送喜，無乃聖躬勞。   </p>   <p>    <b>     <font color=\"#FF6600\">臘日</font>    </b>    <br />    臘日常年暖尚遙，今年臘日凍全消。侵陵雪色還萱草，漏洩春光有柳條。    <br />    縱酒欲謀良夜醉，還家初散紫宸朝。口脂面藥隨恩澤，翠管銀罌下九霄。   </p>   <p>    <b>     <font color=\"#FF6600\">紫宸殿退朝口號</font>    </b>    <br />    戶外昭容紫袖垂，雙瞻御座引朝儀。香飄合殿春風轉，花覆千官淑景移。    <br />    晝漏希聞高閣報，天顏有喜近臣知。宮中每出歸東省，會送夔龍集鳳池。   </p>   <p>    <b>     <font color=\"#FF6600\">曲江二首</font>    </b>    <br />    一片花飛減卻春，風飄萬點正愁人。且看欲盡花經眼，莫厭傷多酒入唇。    <br />    江上小堂巢翡翠，花邊高塚臥麒麟。細推物理須行樂，何用浮名絆此身。   </p>   <p>朝回日日典春衣，每日江頭盡醉歸。酒債尋常行處有，人生七十古來稀。    <br />    穿花蛺蝶深深見，點水蜻蜓款款飛。傳語風光共流轉，暫時相賞莫相違。   </p>   <p>    <b>     <font color=\"#FF6600\">曲江對酒</font>    </b>    <br />    苑外江頭坐不歸，水精春殿轉霏微。桃花細逐楊花落，黃鳥時兼白鳥飛。    <br />    縱飲久判人共棄，懶朝真與世相違。吏情更覺滄洲遠，老大悲傷未拂衣。   </p>   <p>    <b>     <font color=\"#FF6600\">曲江對雨</font>    </b>    <br />    城上春雲覆苑牆，江亭晚色靜年芳。林花著雨燕脂落，水荇牽風翠帶長。    <br />    龍武新軍深駐輦，芙蓉別殿謾焚香。何時詔此金錢會，暫醉佳人錦瑟旁。   </p>   <p>    <b>     <font color=\"#FF6600\">奉和賈至舍人早朝大明宮</font>    </b>    <br />    五夜漏聲催曉箭，九重春色醉仙桃。旌旗日暖龍蛇動，宮殿風微燕雀高。    <br />    朝罷香煙攜滿袖，詩成珠玉在揮毫。欲知世掌絲綸美，池上於今有鳳毛。   </p>   <p>    <b>     <font color=\"#FF6600\">宣政殿退朝晚出左掖（掖門在兩旁如人之臂掖）</font>    </b>    <br />    天門日射黃金榜，春殿晴曛赤羽旗。宮草微微承委佩，爐煙細細駐游絲。    <br />    雲近蓬萊常好色，雪殘鳷鵲亦多時。侍臣緩步歸青瑣，退食從容出每遲。   </p>   <p>    <b>     <font color=\"#FF6600\">題省中院壁</font>    </b>    <br />    掖垣竹埤梧十尋，洞門對霤常陰陰。落花游絲白日靜，鳴鳩乳燕青春深。    <br />    腐儒衰晚謬通籍，退食遲回違寸心。袞職曾無一字補，許身愧比雙南金。   </p>   <p>    <b>     <font color=\"#FF6600\">春宿左省</font>    </b>    <br />    花隱掖垣暮，啾啾棲鳥過。星臨萬戶動，月傍九霄多。    <br />    不寢聽金鑰，因風想玉珂。明朝有封事，數問夜如何。   </p>   <p>    <b>     <font color=\"#FF6600\">送翰林張司馬南海勒碑（相國制文）</font>    </b>    <br />    冠冕通南極，文章落上台。詔從三殿去，碑到百蠻開。    <br />    野館濃花發，春帆細雨來。不知滄海上，天遣幾時回。   </p>   <p>    <b>     <font color=\"#FF6600\">晚出左掖</font>    </b>    <br />    晝刻傳呼淺，春旗簇仗齊。退朝花底散，歸院柳邊迷。    <br />    樓雪融城濕，宮雲去殿低。避人焚諫草，騎馬欲雞棲。   </p>   <p>    <b>     <font color=\"#FF6600\">曲江陪鄭八丈南史飲</font>    </b>    <br />    雀啄江頭黃柳花，鵁鶄鸂鶒滿晴沙。自知白髮非春事，且盡芳尊戀物華。    <br />    近侍即今難浪跡，此身那得更無家。丈人文力猶強健，豈傍青門學種瓜。   </p>   <p>    <b>     <font color=\"#FF6600\">送賈閣老出汝州</font>    </b>    <br />    西掖梧桐樹，空留一院陰。艱難歸故里，去住損春心。    <br />    宮殿青門隔，雲山紫邏深。人生五馬貴，莫受二毛侵。   </p>   <p>    <b>     <font color=\"#FF6600\">鄭駙馬池台喜遇鄭廣文同飲</font>    </b>    <br />    不謂生戎馬，何知共酒杯。然臍郿塢敗，握節漢臣回。    <br />    白髮千莖雪，丹心一寸灰。別離經死地，披寫忽登台。    <br />    重對秦簫發，俱過阮宅來。留連春夜舞，淚落強徘徊。   </p>   <p>    <b>     <font color=\"#FF6600\">送鄭十八虔貶台州司戶傷其臨老陷賊之故闕…別情見於詩</font>    </b>    <br />    鄭公樗散鬢成絲，酒後常稱老畫師。萬里傷心嚴譴日，百年垂死中興時。    <br />    蒼惶已就長途往，邂逅無端出餞遲。便與先生應永訣，九重泉路盡交期。   </p>   <p>    <b>     <font color=\"#FF6600\">題鄭十八著作虔</font>    </b>    <br />    台州地闊海冥冥，雲水長和島嶼青。亂後故人雙別淚，春深逐客一浮萍。    <br />    酒酣懶舞誰相拽，詩罷能吟不復聽。第五橋東流恨水，皇陂岸北結愁亭。    <br />    賈生對鵩傷王傅，蘇武看羊陷賊庭。可念此翁懷直道，也沾新國用輕刑。    <br />    禰衡實恐遭江夏，方朔虛傳是歲星。窮巷悄然車馬絕，案頭乾死讀書螢。   </p>   <p>    <b>     <font color=\"#FF6600\">端午日賜衣</font>    </b>    <br />    宮衣亦有名，端午被恩榮。細葛含風軟，香羅疊雪輕。    <br />    自天題處濕，當暑著來清。意內稱長短，終身荷聖情。   </p>   <p>    <b>     <font color=\"#FF6600\">贈畢四（曜）</font>    </b>    <br />    才大今詩伯，家貧苦宦卑。饑寒奴僕賤，顏狀老翁為。    <br />    同調嗟誰惜，論文笑自知。流傳江鮑體，相顧免無兒。   </p>   <p>    <b>     <font color=\"#FF6600\">酬孟雲卿</font>    </b>    <br />    樂極傷頭白，更長愛燭紅。相逢難袞袞，告別莫匆匆。    <br />    但恐天河落，寧辭酒盞空。明朝牽世務，揮淚各西東。   </p>   <p>    <b>     <font color=\"#FF6600\">奉贈王中允（維）</font>    </b>    <br />    中允聲名久，如今契闊深。共傳收庾信，不比得陳琳。    <br />    一病緣明主，三年獨此心。窮愁應有作，試誦白頭吟。   </p>   <p>    <b>     <font color=\"#FF6600\">奉陪鄭駙馬韋曲二首</font>    </b>    <br />    韋曲花無賴，家家惱殺人。綠尊雖盡日，白髮好禁春。    <br />    石角鉤衣破，籐枝刺眼新。何時占叢竹，頭戴小烏巾。    <br />    野寺垂楊裡，春畦亂水間。美花多映竹，好鳥不歸山。    <br />    城郭終何事，風塵豈駐顏。誰能共公子，薄暮欲俱還。   </p>   <p>    <b>     <font color=\"#FF6600\">奉答岑參補闕見贈</font>    </b>    <br />    窈窕清禁闥，罷朝歸不同。君隨丞相後，我往日華東。    <br />    冉冉柳枝碧，娟娟花蕊紅。故人得佳句，獨贈白頭翁。   </p>   <p>    <b>     <font color=\"#FF6600\">送許八拾遺歸江寧覲省甫昔時嘗客遊此縣…圖樣志諸篇末</font>    </b>    <br />    詔許辭中禁，慈顏赴北堂。聖朝新孝理，祖席倍輝光。    <br />    內帛擎偏重，宮衣著更香。淮陰清夜驛，京口渡江航。    <br />    春隔雞人晝，秋期燕子涼。賜書誇父老，壽酒樂城隍。    <br />    看畫曾飢渴，追蹤恨淼茫。虎頭金粟影，神妙獨難忘。   </p>   <p>    <b>     <font color=\"#FF6600\">因許八奉寄江寧旻上人</font>    </b>    <br />    不見旻公三十年，封書寄與淚潺湲。舊來好事今能否，老去新詩誰與傳。    <br />    棋局動隨尋澗竹，袈裟憶上泛湖船。聞君話我為官在，頭白昏昏只醉眠。   </p>   <p>    <b>     <font color=\"#FF6600\">至德二載甫自京金光門出問道歸鳳翔乾元初…有悲往事</font>    </b>    <br />    此道昔歸順，西郊胡正繁。至今殘破膽，應有未招魂。    <br />    近得歸京邑，移官豈至尊。無才日衰老，駐馬望千門。   </p>   <p>    <b>     <font color=\"#FF6600\">寄高三十五詹事</font>    </b>    <br />    安穩高詹事，兵戈久索居。時來如宦達，歲晚莫情疏。    <br />    天上多鴻雁，池中足鯉魚。相看過半百，不寄一行書。   </p>   <p>    <b>     <font color=\"#FF6600\">路逢襄陽楊少府入城，戲呈楊員外綰</font>    </b>    <br />    寄語楊員外，山寒少茯苓。歸來稍暄暖，當為斸青冥。    <br />    翻動神仙窟，封題鳥獸形。兼將老籐杖，扶汝醉初醒。   </p>   <p>    <b>     <font color=\"#FF6600\">題鄭縣亭子（鄭縣遊春亭在西溪上一名西溪亭）</font>    </b>    <br />    鄭縣亭子澗之濱，戶牖憑高發興新。雲斷岳蓮臨大路，天晴宮柳暗長春。    <br />    巢邊野雀群欺燕，花底山蜂遠趁人。更欲題詩滿青竹，晚來幽獨恐傷神。   </p>   <p>    <b>     <font color=\"#FF6600\">早秋苦熱，堆案相仍（時任華州司功）</font>    </b>    <br />    七月六日苦炎熱，對食暫餐還不能。每愁夜中自足蠍，況乃秋後轉多蠅。    <br />    束帶發狂欲大叫，簿書何急來相仍。南望青松架短壑，安得赤腳蹋層冰。   </p>   <p>    <b>     <font color=\"#FF6600\">望岳</font>    </b>    <br />    西嶽崚嶒竦處尊，諸峰羅立如兒孫。安得仙人九節杖，拄到玉女洗頭盆。    <br />    車箱入谷無歸路，箭栝通天有一門。稍待西風涼冷後，高尋白帝問真源。   </p>   <p>    <b>     <font color=\"#FF6600\">至日遣興，奉寄北省舊閣老兩院故人二首</font>    </b>    <br />    去歲茲辰捧御床，五更三點入鵷行。欲知趨走傷心地，正想氛氳滿眼香。    <br />    無路從容陪語笑，有時顛倒著衣裳。何人錯憶窮愁日，愁日愁隨一線長。   </p>   <p>憶昨逍遙供奉班，去年今日侍龍顏。麒麟不動爐煙上，孔雀徐開扇影還。    <br />    玉几由來天北極，朱衣只在殿中間。孤城此日堪腸斷，愁對寒雲雪滿山。   </p>   <p>    <b>     <font color=\"#FF6600\">得弟消息二首</font>    </b>    <br />    近有平陰信，遙憐舍弟存。側身千里道，寄食一家村。    <br />    烽舉新酣戰，啼垂舊血痕。不知臨老日，招得幾人魂。   </p>   <p>汝懦歸無計，吾衰往未期。浪傳烏鵲喜，深負鶺鴒詩。    <br />    生理何顏面，憂端且歲時。兩京三十口，雖在命如絲。   </p>   <p>    <b>     <font color=\"#FF6600\">憶弟二首（時歸在南陸渾莊）</font>    </b>    <br />    喪亂聞吾弟，饑寒傍濟州。人稀吾不到，兵在見何由。    <br />    憶昨狂催走，無時病去憂。即今千種恨，惟共水東流。   </p>   <p>且喜河南定，不問鄴城圍。百戰今誰在，三年望汝歸。    <br />    故園花自發，春日鳥還飛。斷絕人煙久，東西消息稀。   </p>   <p>    <b>     <font color=\"#FF6600\">得舍弟消息</font>    </b>    <br />    亂後誰歸得，他鄉勝故鄉。直為心厄苦，久念與存亡。    <br />    汝書猶在壁，汝妾已辭房。舊犬知愁恨，垂頭傍我床。   </p>   <p>    <b>     <font color=\"#FF6600\">秦州雜詩二十首</font>    </b>    <br />    滿目悲生事，因人作遠遊。遲回度隴怯，浩蕩及關愁。    <br />    水落魚龍夜，山空鳥鼠秋。西征問烽火，心折此淹留。   </p>   <p>秦州山北寺，勝跡隗囂宮。苔蘚山門古，丹青野殿空。    <br />    月明垂葉露，雲逐渡溪風。清渭無情極，愁時獨向東。   </p>   <p>州圖領同谷，驛道出流沙。降虜兼千帳，居人有萬家。    <br />    馬驕珠汗落，胡舞白蹄斜。年少臨洮子，西來亦自誇。   </p>   <p>鼓角緣邊郡，川原欲夜時。秋聽殷地發，風散入雲悲。    <br />    抱葉寒蟬靜，歸來獨鳥遲。萬方聲一概，吾道竟何之。   </p>   <p>南使宜天馬，由來萬匹強。浮雲連陣沒，秋草遍山長。    <br />    聞說真龍種，仍殘老驌驦。哀鳴思戰鬥，迥立向蒼蒼。   </p>   <p>城上胡笳奏，山邊漢節歸。防河赴滄海，奉詔發金微。    <br />    士苦形骸黑，旌疏鳥獸稀。那聞往來戍，恨解鄴城圍。   </p>   <p>莽莽萬重山，孤城山谷間。無風雲出塞，不夜月臨關。    <br />    屬國歸何晚，樓蘭斬未還。煙塵獨長望，衰颯正摧顏。   </p>   <p>聞道尋源使，從天此路回。牽牛去幾許，宛馬至今來。    <br />    一望幽燕隔，何時郡國開。東征健兒盡，羌笛暮吹哀。   </p>   <p>今日明人眼，臨池好驛亭。叢篁低地碧，高柳半天青。    <br />    稠疊多幽事，喧呼閱使星。老夫如有此，不異在郊坰。   </p>   <p>雲氣接崑崙，涔涔塞雨繁。羌童看渭水，使客向河源。    <br />    煙火軍中幕，牛羊嶺上村。所居秋草淨，正閉小蓬門。   </p>   <p>蕭蕭古塞冷，漠漠秋雲低。黃鵠翅垂雨，蒼鷹饑啄泥。    <br />    薊門誰自北，漢將獨征西。不意書生耳，臨衰厭鼓鼙。   </p>   <p>山頭南郭寺，水號北流泉。老樹空庭得，清渠一邑傳。    <br />    秋花危石底，晚景臥鐘邊。俯仰悲身世，溪風為颯然。   </p>   <p>傳道東柯谷，深藏數十家。對門籐蓋瓦，映竹水穿沙。    <br />    瘦地翻宜粟，陽坡可種瓜。船人近相報，但恐失桃花。   </p>   <p>萬古仇池穴，潛通小有天。神魚人不見，福地語真傳。    <br />    近接西南境，長懷十九泉。何時一茅屋，送老白雲邊。   </p>   <p>未暇泛滄海，悠悠兵馬間。塞門風落木，客舍雨連山。    <br />    阮籍行多興，龐公隱不還。東柯遂疏懶，休鑷鬢毛斑。   </p>   <p>東柯好崖谷，不與眾峰群。落日邀雙鳥，晴天養片雲。    <br />    野人矜險絕，水竹會平分。採藥吾將老，兒童未遣聞。   </p>   <p>邊秋陰易久，不復辨晨光。簷雨亂淋幔，山雲低度牆。    <br />    鸕鶿窺淺井，蚯蚓上深堂。車馬何蕭索，門前百草長。   </p>   <p>地僻秋將盡，山高客未歸。塞雲多斷續，邊日少光輝。    <br />    警急烽常報，傳聞檄屢飛。西戎外甥國，何得迕天威。   </p>   <p>鳳林戈未息，魚海路常難。候火雲烽峻，懸軍幕井乾。    <br />    風連西極動，月過北庭寒。故老思飛將，何時議築壇。   </p>   <p>唐堯真自聖，野老復何知。曬藥能無婦，應門幸有兒。    <br />    藏書聞禹穴，讀記憶仇池。為報鴛行舊，鷦鷯在一枝。   </p>   <p>    <b>     <font color=\"#FF6600\">月夜憶舍弟</font>    </b>    <br />    戍鼓斷人行，秋邊一雁聲。露從今夜白，月是故鄉明。    <br />    有弟皆分散，無家問死生。寄書長不避，況乃未休兵。   </p>   <p>    <b>     <font color=\"#FF6600\">宿贊公房（京中大雲寺主謫此安置）</font>    </b>    <br />    杖錫何來此，秋風已颯然。雨荒深院菊，霜倒半池蓮。    <br />    放逐寧違性，虛空不離禪。相逢成夜宿，隴月向人圓。   </p>   <p>    <b>     <font color=\"#FF6600\">東樓</font>    </b>    <br />    萬里流沙道，西征過北門。但添新戰骨，不返舊征魂。    <br />    樓角臨風迥，城陰帶水昏。傳聲看驛使，送節向河源。   </p>   <p>    <b>     <font color=\"#FF6600\">雨晴（一作秋霽）</font>    </b>    <br />    天水秋雲薄，從西萬里風。今朝好晴景，久雨不妨農。    <br />    塞柳行疏翠，山梨結小紅。胡笳樓上發，一雁入高空。   </p>   <p>    <b>     <font color=\"#FF6600\">寓目</font>    </b>    <br />    一縣蒲萄熟，秋山苜蓿多。關雲常帶雨，塞水不成河。    <br />    羌女輕烽燧，胡兒制駱駝。自傷遲暮眼，喪亂飽經過。   </p>   <p>    <b>     <font color=\"#FF6600\">山寺</font>    </b>    <br />    野寺殘僧少，山園細路高。麝香眠石竹，鸚鵡啄金桃。    <br />    亂石通人過，懸崖置屋牢。上方重閣晚，百里見秋毫。   </p>   <p>    <b>     <font color=\"#FF6600\">即事</font>    </b>    <br />    聞道花門破，和親事卻非。人憐漢公主，生得渡河歸。    <br />    秋思拋雲髻，腰支勝寶衣。群凶猶索戰，回首意多違。   </p>   <p>    <b>     <font color=\"#FF6600\">遣懷</font>    </b>    <br />    愁眼看霜露，寒城菊自花。天風隨斷柳，客淚墮清笳。    <br />    水淨樓陰直，山昏塞日斜。夜來歸鳥盡，啼殺後棲鴉。   </p>   <p>    <b>     <font color=\"#FF6600\">天河</font>    </b>    <br />    常時任顯晦，秋至輒分明。縱被微雲掩，終能永夜清。    <br />    含星動雙闕，伴月照邊城。牛女年年渡，何曾風浪生。   </p>   <p>    <b>     <font color=\"#FF6600\">初月</font>    </b>    <br />    光細弦豈上，影斜輪未安。微升古塞外，已隱暮雲端。    <br />    河漢不改色，關山空自寒。庭前有白露，暗滿菊花團。   </p>   <p>    <b>     <font color=\"#FF6600\">歸燕</font>    </b>    <br />    不獨避霜雪，其如儔侶稀。四時無失序，八月自知歸。    <br />    春色豈相訪，眾雛還識機。故巢儻未毀，會傍主人飛。   </p>   <p>    <b>     <font color=\"#FF6600\">搗衣</font>    </b>    <br />    亦知戍不返，秋至拭清砧。已近苦寒月，況經長別心。    <br />    寧辭搗熨倦，一寄塞垣深。用盡閨中力，君聽空外音。   </p>   <p>    <b>     <font color=\"#FF6600\">促織</font>    </b>    <br />    促織甚微細，哀音何動人。草根吟不穩，床下夜相親。    <br />    久客得無淚，放妻難及晨。悲絲與急管，感激異天真。   </p>   <p>    <b>     <font color=\"#FF6600\">螢火</font>    </b>    <br />    幸因腐草出，敢近太陽飛。未足臨書卷，時能點客衣。    <br />    隨風隔幔小，帶雨傍林微。十月清霜重，飄零何處歸。   </p>   <p>    <b>     <font color=\"#FF6600\">蒹葭</font>    </b>    <br />    摧折不自守，秋風吹若何。暫時花戴雪，幾處葉沉波。    <br />    體弱春風早，叢長夜露多。江湖後搖落，亦恐歲蹉跎。   </p>   <p>    <b>     <font color=\"#FF6600\">苦竹</font>    </b>    <br />    青冥亦自守，軟弱強扶持。味苦夏蟲避，叢卑春鳥疑。    <br />    軒墀曾不重，翦伐欲無辭。幸近幽人屋，霜根結在茲。   </p>   <p>    <b>     <font color=\"#FF6600\">除架</font>    </b>    <br />    束薪已零落，瓠葉轉蕭疏。幸結白花了，寧辭青蔓除。    <br />    秋蟲聲不去，暮雀意何如。寒事今牢落，人生亦有初。   </p>   <p>    <b>     <font color=\"#FF6600\">廢畦</font>    </b>    <br />    秋蔬擁霜露，豈敢惜凋殘。暮景數枝葉，天風吹汝寒。    <br />    綠沾泥滓盡，香與歲時闌。生意春如昨，悲君白玉盤。   </p>   <p>    <b>     <font color=\"#FF6600\">夕烽</font>    </b>    <br />    夕烽來不近，每日報平安。塞上傳光小，雲邊落點殘。    <br />    照秦通警急，過隴自艱難。聞道蓬萊殿，千門立馬看。   </p>   <p>    <b>     <font color=\"#FF6600\">秋笛</font>    </b>    <br />    清商欲盡奏，奏苦血沾衣。他日傷心極，征人白骨歸。    <br />    相逢恐恨過，故作發聲微。不見秋雲動，悲風稍稍飛。   </p>   <p>    <b>     <font color=\"#FF6600\">送遠</font>    </b>    <br />    帶甲滿天地，胡為君遠行。親朋盡一哭，鞍馬去孤城。    <br />    草木歲月晚，關河霜雪清。別離已昨日，因見古人情。   </p>   <p>    <b>     <font color=\"#FF6600\">觀兵</font>    </b>    <br />    北庭送壯士，貔虎數尤多。精銳舊無敵，邊隅今若何。    <br />    妖氛擁白馬，元帥待雕戈。莫守鄴城下，斬鯨遼海波。   </p>   <p>    <b>     <font color=\"#FF6600\">不歸</font>    </b>    <br />    河間尚征伐，汝骨在空城。從弟人皆有，終身恨不平。    <br />    數金憐俊邁，總角愛聰明。面上三年土，春風草又生。   </p>   <p>    <b>     <font color=\"#FF6600\">天末懷李白</font>    </b>    <br />    涼風起天末，君子意如何。鴻雁幾時到，江湖秋水多。    <br />    文章憎命達，魑魅喜人過。應共冤魂語，投詩贈汨羅。   </p>   <p>    <b>     <font color=\"#FF6600\">獨立</font>    </b>    <br />    空外一鷙鳥，河間雙白鷗。飄颻搏擊便，容易往來遊。    <br />    草露亦多濕，蛛絲仍未收。天機近人事，獨立萬端憂。   </p>   <p>    <b>     <font color=\"#FF6600\">日暮</font>    </b>    <br />    日落風亦起，城頭鳥尾訛。黃雲高未動，白水已揚波。    <br />    羌婦語還哭，胡兒行且歌。將軍別換馬，夜出擁雕戈。   </p>   <p>    <b>     <font color=\"#FF6600\">空囊</font>    </b>    <br />    翠柏苦猶食，晨霞高可餐。世人共鹵莽，吾道屬艱難。    <br />    不爨井晨凍，無衣床夜寒。囊空恐羞澀，留得一錢看。   </p>   <p>    <b>     <font color=\"#FF6600\">病馬</font>    </b>    <br />    乘爾亦已久，天寒關塞深。塵中老盡力，歲晚病傷心。    <br />    毛骨豈殊眾，馴良猶至今。物微意不淺，感動一沉吟。   </p>   <p>    <b>     <font color=\"#FF6600\">蕃劍</font>    </b>    <br />    致此自僻遠，又非珠玉裝。如何有奇怪，每夜吐光芒。    <br />    虎氣必騰踔，龍身寧久藏。風塵苦未息，持汝奉明王。   </p>   <p>    <b>     <font color=\"#FF6600\">銅瓶</font>    </b>    <br />    亂後碧井廢，時清瑤殿深。銅瓶未失水，百丈有哀音。    <br />    側想美人意，應非寒甃沉。蛟龍半缺落，猶得折黃金。   </p>   <p>    <b>     <font color=\"#FF6600\">觀安西兵過赴關中待命二首</font>    </b>    <br />    四鎮富精銳，摧鋒皆絕倫。還聞獻士卒，足以靜風塵。    <br />    老馬夜知道，蒼鷹饑著人。臨危經久戰，用急始如神。    <br />    奇兵不在眾，萬馬救中原。談笑無河北，心肝奉至尊。    <br />    孤雲隨殺氣，飛鳥避轅門。竟日留歡樂，城池未覺喧。   </p>   <p>    <b>     <font color=\"#FF6600\">送人從軍</font>    </b>    <br />    弱水應無地，陽關已近天。今君渡沙磧，累月斷人煙。    <br />    好武寧論命，封侯不計年。馬寒防失道，雪沒錦鞍韉。   </p>   <p>    <b>     <font color=\"#FF6600\">野望</font>    </b>    <br />    清秋望不極，迢遞起曾陰。遠水兼天淨，孤城隱霧深。    <br />    葉稀風更落，山迥日初沈。獨鶴歸何晚，昏鴉已滿林。   </p>   <p>    <b>     <font color=\"#FF6600\">示侄佐（佐草堂在東柯谷）</font>    </b>    <br />    多病秋風落，君來慰眼前。自聞茅屋趣，只想竹林眠。    <br />    滿谷山雲起，侵籬澗水懸。嗣宗諸子侄，早覺仲容賢。   </p>   <p>    <b>     <font color=\"#FF6600\">佐還山後寄三首</font>    </b>    <br />    山晚浮雲合，歸時恐路迷。澗寒人欲到，村黑鳥應棲。    <br />    野客茅茨小，田家樹木低。舊諳疏懶叔，須汝故相攜。    <br />    白露黃粱熟，分張素有期。已應舂得細，頗覺寄來遲。    <br />    味豈同金菊，香宜配綠葵。老人他日愛，正想滑流匙。    <br />    幾道泉澆圃，交橫落慢坡。葳蕤秋葉少，隱映野雲多。    <br />    隔沼連香芰，通林帶女蘿。甚聞霜薤白，重惠意如何。   </p>   <p>    <b>     <font color=\"#FF6600\">從人覓小胡孫許寄</font>    </b>    <br />    人說南州路，山猿樹樹懸。舉家聞若駭，為寄小如拳。    <br />    預哂愁胡面，初調見馬鞭。許求聰慧者，童稚捧應癲。   </p>   <p>    <b>     <font color=\"#FF6600\">秋日阮隱居致薤三十束</font>    </b>    <br />    隱者柴門內，畦蔬繞捨秋。盈筐承露薤，不待致書求。    <br />    束比青芻色，圓齊玉箸頭。衰年關鬲冷，味暖並無憂。   </p>   <p>    <b>     <font color=\"#FF6600\">秦州見敕目薛三璩授司議郎畢四曜除監察與二…凡三十韻</font>    </b>    <br />    大雅何寥闊，斯人尚典刑。交期余潦倒，材力爾精靈。    <br />    二子聲同日，諸生困一經。文章開穾奧，遷擢潤朝廷。    <br />    舊好何由展，新詩更憶聽。別來頭並白，相見眼終青。    <br />    伊昔貧皆甚，同憂心不寧。棲遑分半菽，浩蕩逐流萍。    <br />    俗態猶猜忌，妖氛忽杳冥。獨慚投漢閣，俱議哭秦庭。    <br />    還蜀只無補，囚梁亦固扃。華夷相混合，宇宙一膻腥。    <br />    帝力收三統，天威總四溟。舊都俄望幸，清廟肅惟馨。    <br />    雜種雖高壘，長驅甚建瓴。焚香淑景殿，漲水望雲亭。    <br />    法駕初還日，群公若會星。宮臣仍點染，柱史正零丁。    <br />    官忝趨棲鳳，朝回歎聚螢。喚人看騕褭，不嫁惜娉婷。    <br />    掘劍知埋獄，提刀見發硎。侏儒應共飽，漁父忌偏醒。    <br />    旅泊窮清渭，長吟望濁涇。羽書還似急，烽火未全停。    <br />    師老資殘寇，戎生及近坰。忠臣辭憤激，烈士涕飄零。    <br />    上將盈邊鄙，元勳溢鼎銘。仰思調玉燭，誰定握青萍。    <br />    隴俗輕鸚鵡，原情類鶺鴒。秋風動關塞，高臥想儀形。   </p>   <p>    <b>     <font color=\"#FF6600\">寄彭州高三十五使君適、虢州岑二十七長史參三十韻</font>    </b>    <br />    故人何寂寞，今我獨淒涼。老去才難盡，秋來興甚長。    <br />    物情尤可見，辭客未能忘。海內知名士，雲端各異方。    <br />    高岑殊緩步，沈鮑得同行。意愜關飛動，篇終接混茫。    <br />    舉天悲富駱，近代惜盧王。似爾官仍貴，前賢命可傷。    <br />    諸侯非棄擲，半刺已翱翔。詩好幾時見，書成無信將。    <br />    男兒行處是，客子斗身強。羈旅推賢聖，沈綿抵咎殃。    <br />    三年猶瘧疾，一鬼不銷亡。隔日搜脂髓，增寒抱雪霜。    <br />    徒然潛隙地，有靦屢鮮妝。何太龍鍾極，於今出處妨。    <br />    無錢居帝里，盡室在邊疆。劉表雖遺恨，龐公至死藏。    <br />    心微傍魚鳥，肉瘦怯豺狼。隴草蕭蕭白，洮雲片片黃。    <br />    彭門劍閣外，虢略鼎湖旁。荊玉簪頭冷，巴箋染翰光。    <br />    烏麻蒸續曬，丹橘露應嘗。豈異神仙宅，俱兼山水鄉。    <br />    竹齋燒藥灶，花嶼讀書床。更得清新否，遙知對屬忙。    <br />    舊官寧改漢，淳俗本歸唐。濟世宜公等，安貧亦士常。    <br />    蚩尤終戮辱，胡羯漫猖狂。會待襖氛靜，論文暫裹糧。   </p>   <p>    <b>     <font color=\"#FF6600\">寄岳州賈司馬六丈、巴州嚴八使君兩閣老五十韻</font>    </b>    <br />    衡岳啼猿裡，巴州鳥道邊。故人俱不利，謫宦兩悠然。    <br />    開闢乾坤正，榮枯雨露偏。長沙才子遠，釣瀨客星懸。    <br />    憶昨趨行殿，殷憂捧御筵。討胡愁李廣，奉使待張騫。    <br />    無復雲台仗，虛修水戰船。蒼茫城七十，流落劍三千。    <br />    畫角吹秦晉，旄頭俯澗瀍。小儒輕董卓，有識笑苻堅。    <br />    浪作禽填海，那將血射天。萬方思助順，一鼓氣無前。    <br />    陰散陳倉北，晴熏太白巔。亂麻屍積衛，破竹勢臨燕。    <br />    法駕還雙闕，王師下八川。此時沾奉引，佳氣拂周旋。    <br />    貔虎開金甲，麒麟受玉鞭。侍臣諳入仗，廄馬解登仙。    <br />    花動朱樓雪，城凝碧樹煙。衣冠心慘愴，故老淚潺湲。    <br />    哭廟悲風急，朝正霽景鮮。月分梁漢米，春得水衡錢。    <br />    內蕊繁於纈，宮莎軟勝綿。恩榮同拜手，出入最隨肩。    <br />    晚著華堂醉，寒重繡被眠。轡齊兼秉燭，書枉滿懷箋。    <br />    每覺升元輔，深期列大賢。秉鈞方咫尺，鎩翮再聯翩。    <br />    禁掖朋從改，微班性命全。青蒲甘受戮，白髮竟誰憐。    <br />    弟子貧原憲，諸生老伏虔。師資謙未達，鄉黨敬何先。    <br />    舊好腸堪斷，新愁眼欲穿。翠杆危棧竹，紅膩小湖蓮。    <br />    賈筆論孤憤，嚴詩賦幾篇。定知深意苦，莫使眾人傳。    <br />    貝錦無停織，朱絲有斷弦。浦鷗防碎首，霜鶻不空拳。    <br />    地僻昏炎瘴，山稠隘石泉。且將棋度日，應用酒為年。    <br />    典郡終微眇，治中實棄捐。安排求傲吏，比興展歸田。    <br />    去去才難得，蒼蒼理又玄。古人稱逝矣，吾道卜終焉。    <br />    隴外翻投跡，漁陽復控弦。笑為妻子累，甘與歲時遷。    <br />    親故行稀少，兵戈動接聯。他鄉饒夢寐，失侶自屯邅。    <br />    多病加淹泊，長吟阻靜便。如公盡雄俊，志在必騰鶱。   </p>   <p>    <b>     <font color=\"#FF6600\">寄張十二山人彪三十韻</font>    </b>    <br />    獨臥嵩陽客，三違穎水春。艱難隨老母，慘澹向時人。    <br />    謝氏尋山屐，陶公漉酒巾。群凶彌宇宙，此物在風塵。    <br />    歷下辭姜被，關西得孟鄰。早通交契密，晚接道流新。    <br />    靜者心多妙，先生藝絕倫。草書何太苦，詩興不無神。    <br />    曹植休前輩，張芝更後身。數篇吟可老，一字買堪貧。    <br />    將恐曾防寇，深潛託所親。寧聞倚門夕，盡力潔飧晨。    <br />    疏懶為名誤，驅馳喪我真。索居猶寂寞，相遇益悲辛。    <br />    流轉依邊徼，逢迎念席珍。時來故舊少，亂後別離頻。    <br />    世祖修高廟，文公賞從臣。商山猶入楚，源水不離秦。    <br />    存想青龍秘，騎行白鹿馴。耕巖非谷口，結草即河濱。    <br />    肘後符應驗，囊中藥未陳。旅懷殊不愜，良覿渺無因。    <br />    自古皆悲恨，浮生有屈伸。此邦今尚武，何處且依仁。    <br />    鼓角凌天籟，關山信月輪。官場羅鎮磧，賊火近洮岷。    <br />    蕭索論兵地，蒼茫斗將辰。大軍多處所，餘孽尚紛綸。    <br />    高興知籠鳥，斯文起獲麟。窮秋正搖落，回首望松筠。   </p>   <p>    <b>     <font color=\"#FF6600\">寄李十二白二十韻</font>    </b>    <br />    昔年有狂客，號爾謫仙人。筆落驚風雨，詩成泣鬼神。    <br />    聲名從此大，汩沒一朝伸。文彩承殊渥，流傳必絕倫。    <br />    龍舟移棹晚，獸錦奪袍新。白日來深殿，青雲滿後塵。    <br />    乞歸優詔許，遇我宿心親。未負幽棲志，兼全寵辱身。    <br />    劇談憐野逸，嗜酒見天真。醉舞梁園夜，行歌泗水春。    <br />    才高心不展，道屈善無鄰。處士禰衡俊，諸生原憲貧。    <br />    稻粱求未足，薏苡謗何頻。五嶺炎蒸地，三危放逐臣。    <br />    幾年遭鵩鳥，獨泣向麒麟。蘇武先還漢，黃公豈事秦。    <br />    楚筵辭醴日，梁獄上書辰。已用當時法，誰將此義陳。    <br />    老吟秋月下，病起暮江濱。莫怪恩波隔，乘槎與問津。   </p>   <p>    <b>     <font color=\"#FF6600\">蜀相（諸葛亮祠在昭烈廟西）</font>    </b>    <br />    丞相祠堂何處尋，錦官城外柏森森。映階碧草自春色，隔葉黃鸝空好音。    <br />    三顧頻煩天下計，兩朝開濟老臣心。出師未捷身先死，長使英雄淚滿襟。   </p>   <p>    <b>     <font color=\"#FF6600\">卜居</font>    </b>    <br />    浣花流水水西頭，主人為卜林塘幽。已知出郭少塵事，更有澄江銷客愁。    <br />    無數蜻蜓齊上下，一雙鸂鶒對沉浮。東行萬里堪乘興，須向山陰上小舟。   </p>   <p>    <b>     <font color=\"#FF6600\">一室</font>    </b>    <br />    一室他鄉遠，空林暮景懸。正愁聞塞笛，獨立見江船。    <br />    巴蜀來多病，荊蠻去幾年。應同王粲宅，留井峴山前。   </p>   <p>    <b>     <font color=\"#FF6600\">梅雨</font>    </b>    <br />    南京西浦道，四月熟黃梅。湛湛長江去，冥冥細雨來。    <br />    茅茨疏易濕，雲霧密難開。竟日蛟龍喜，盤渦與岸回。   </p>   <p>    <b>     <font color=\"#FF6600\">為農</font>    </b>    <br />    錦里煙塵外，江村八九家。圓荷浮小葉，細麥落輕花。    <br />    卜宅從茲老，為農去國賒。遠慚句漏令，不得問丹砂。   </p>   <p>    <b>     <font color=\"#FF6600\">有客（一作賓至）</font>    </b>    <br />    幽棲地僻經過少，老病人扶再拜難。豈有文章驚海內，漫勞車馬駐江干。    <br />    竟日淹留佳客坐，百年粗糲腐儒餐。不嫌野外無供給，乘興還來看藥欄。   </p>   <p>    <b>     <font color=\"#FF6600\">狂夫</font>    </b>    <br />    萬里橋西一草堂，百花潭水即滄浪。風含翠筱娟娟靜，雨裛紅蕖冉冉香。    <br />    厚祿故人書斷絕，恆饑稚子色淒涼。欲填溝壑唯疏放，自笑狂夫老更狂。   </p>   <p>    <b>     <font color=\"#FF6600\">賓至（一作有客）</font>    </b>    <br />    患氣經時久，臨江卜宅新。喧卑方避俗，疏快頗宜人。    <br />    有客過茅宇，呼兒正葛巾。自鋤稀菜甲，小摘為情親。   </p>   <p>    <b>     <font color=\"#FF6600\">王十五司馬弟出郭相訪，兼遺營茅屋貲</font>    </b>    <br />    客裡何遷次，江邊正寂寥。肯來尋一老，愁破是今朝。    <br />    憂我營茅棟，攜錢過野橋。他鄉唯表弟，還往莫辭遙。   </p>   <p>    <b>     <font color=\"#FF6600\">堂成</font>    </b>    <br />    背郭堂成蔭白茅，緣江路熟俯青郊。榿林礙日吟風葉，籠竹和煙滴露梢。    <br />    暫止飛烏將數子，頻來語燕定新巢。旁人錯比揚雄宅，懶惰無心作解嘲。   </p>   <p>    <b>     <font color=\"#FF6600\">田舍</font>    </b>    <br />    田舍清江曲，柴門古道旁。草深迷市井，地僻懶衣裳。    <br />    櫸柳枝枝弱，枇杷樹樹香。鸕鶿西日照，曬翅滿魚梁。   </p>   <p>    <b>     <font color=\"#FF6600\">進艇</font>    </b>    <br />    南京久客耕南畝，北望傷神坐北窗。晝引老妻乘小艇，晴看稚子浴清江。    <br />    俱飛蛺蝶元相逐，並蒂芙蓉本自雙。茗飲蔗漿攜所有，瓷罌無謝玉為缸。   </p>   <p>    <b>     <font color=\"#FF6600\">西郊</font>    </b>    <br />    時出碧雞坊，西郊向草堂。市橋官柳細，江路野梅香。    <br />    傍架齊書帙，看題減藥囊。無人覺來往，疏懶意何長。   </p>   <p>    <b>     <font color=\"#FF6600\">所思</font>    </b>    <br />    苦憶荊州醉司馬，謫官樽俎定常開。九江日落醒何處，一柱觀頭眠幾回。    <br />    可憐懷抱向人盡，欲問平安無使來。故憑錦水將雙淚，好過瞿塘灩澦堆。   </p>   <p>    <b>     <font color=\"#FF6600\">江村</font>    </b>    <br />    清江一曲抱村流，長夏江村事事幽。自去自來堂上燕，相親相近水中鷗。    <br />    老妻畫紙為棋局，稚子敲針作釣鉤。多病所須唯藥物，微軀此外更何求。   </p>   <p>    <b>     <font color=\"#FF6600\">江漲</font>    </b>    <br />    江漲柴門外，兒童報急流。下床高數尺，倚杖沒中洲。    <br />    細動迎風燕，輕搖逐浪鷗。漁人縈小楫，容易拔船頭。   </p>   <p>    <b>     <font color=\"#FF6600\">野老</font>    </b>    <br />    野老籬前江岸回，柴門不正逐江開。漁人網集澄潭下，賈客船隨返照來。    <br />    長路關心悲劍閣，片雲何意傍琴台。王師未報收東郡，城闕秋生畫角哀。   </p>   <p>    <b>     <font color=\"#FF6600\">雲山</font>    </b>    <br />    京洛雲山外，音書靜不來。神交作賦客，力盡望鄉台。    <br />    衰疾江邊臥，親朋日暮回。白鷗元水宿，何事有餘哀。   </p>   <p>    <b>     <font color=\"#FF6600\">遣興</font>    </b>    <br />    干戈猶未定，弟妹各何之。拭淚沾襟血，梳頭滿面絲。    <br />    地卑荒野大，天遠暮江遲。衰疾那能久，應無見汝時。   </p>   <p>    <b>     <font color=\"#FF6600\">北鄰</font>    </b>    <br />    明府豈辭滿，藏身方告勞。青錢買野竹，白幘岸江皋。    <br />    愛酒晉山簡，能詩何水曹。時來訪老疾，步屜到蓬蒿。   </p>   <p>    <b>     <font color=\"#FF6600\">南鄰</font>    </b>    <br />    錦里先生烏角巾，園收芋粟不全貧。慣看賓客兒童喜，得食階除鳥雀馴。    <br />    秋水才深四五尺，野航恰受兩三人。白沙翠竹江村暮，相對柴門月色新。   </p>   <p>    <b>     <font color=\"#FF6600\">出郭</font>    </b>    <br />    霜露晚淒淒，高天逐望低。遠煙鹽井上，斜景雪峰西。    <br />    故國猶兵馬，他鄉亦鼓鼙。江城今夜客，還與舊烏啼。   </p>   <p>    <b>     <font color=\"#FF6600\">過南鄰朱山人水亭</font>    </b>    <br />    相近竹參差，相過人不知。幽花欹滿樹，小水細通池。    <br />    歸客村非遠，殘樽席更移。看君多道氣，從此數追隨。   </p>   <p>    <b>     <font color=\"#FF6600\">恨別</font>    </b>    <br />    洛城一別四千里，胡騎長驅五六年。草木變衰行劍外，兵戈阻絕老江邊。    <br />    思家步月清宵立，憶弟看雲白日眠。聞道河陽近乘勝，司徒急為破幽燕。   </p>   <p>    <b>     <font color=\"#FF6600\">寄賀蘭銛</font>    </b>    <br />    朝野歡娛後，乾坤震盪中。相隨萬里日，總作白頭翁。    <br />    歲晚仍分袂，江邊更轉蓬。勿雲俱異域，飲啄幾回同。   </p>   <p>    <b>     <font color=\"#FF6600\">寄楊五桂州譚（因州參軍段子之任）</font>    </b>    <br />    五嶺皆炎熱，宜人獨桂林。梅花萬里外，雪片一冬深。    <br />    聞此寬相憶，為邦復好音。江邊送孫楚，遠附白頭吟。   </p>   <p>    <b>     <font color=\"#FF6600\">逢唐興劉主簿弟</font>    </b>    <br />    分手開元末，連年絕尺書。江山且相見，戎馬未安居。    <br />    劍外官人冷，關中驛騎疏。輕舟下吳會，主簿意何如。   </p>   <p>    <b>     <font color=\"#FF6600\">和裴迪登新津寺寄王侍郎</font>    </b>    <br />    何限倚山木，吟詩秋葉黃。蟬聲集古寺，鳥影度寒塘。    <br />    風物悲遊子，登臨憶侍郎。老夫貪佛日，隨意宿僧房。   </p>   <p>    <b>     <font color=\"#FF6600\">敬簡王明府（甫嘗為唐興縣宰王潛作客館記疑即王明府）</font>    </b>    <br />    葉縣郎官宰，周南太史公。神仙才有數，流落意無窮。    <br />    驥病思偏秣，鷹愁怕苦籠。看君用高義，恥與萬人同。   </p>   <p>    <b>     <font color=\"#FF6600\">重簡王明府</font>    </b>    <br />    甲子西南異，冬來只薄寒。江雲何夜盡，蜀雨幾時乾。    <br />    行李須相問，窮愁豈有寬。君聽鴻雁響，恐致稻粱難。   </p>   <p>    <b>     <font color=\"#FF6600\">建都十二韻</font>    </b>    <br />    蒼生未蘇息，胡馬半乾坤。議在雲台上，誰扶黃屋尊。    <br />    建都分魏闕，下韶辟荊門。恐失東人望，其如西極存。    <br />    時危當雪恥，計大豈輕論。雖倚三階正，終愁萬國翻。    <br />    牽裾恨不死，漏網荷殊恩。永負漢庭哭，遙憐湘水魂。    <br />    窮冬客江劍，隨事有田園。風斷青蒲節，霜埋翠竹根。    <br />    衣冠空穰穰，關輔久昏昏。願枉長安日，光輝照北原。   </p>   <p>    <b>     <font color=\"#FF6600\">歲暮</font>    </b>    <br />    歲暮遠為客，邊隅還用兵。煙塵犯雪嶺，鼓角動江城。    <br />    天地日流血，朝廷誰請纓。濟時敢愛死，寂寞壯心驚。   </p>   <p>    <b>     <font color=\"#FF6600\">和裴迪登蜀州東亭送客逢早梅相憶見寄</font>    </b>    <br />    東閣官梅動詩興，還如何遜在揚州。此時對雪遙相憶，送客逢春可自由。    <br />    幸不折來傷歲暮，若為看去亂鄉愁。江邊一樹垂垂發，朝夕催人自白頭。   </p>   <p>    <b>     <font color=\"#FF6600\">寄贈王十將軍承俊</font>    </b>    <br />    將軍膽氣雄，臂懸兩角弓。纏結青驄馬，出入錦城中。    <br />    時危未授鉞，勢屈難為功。賓客滿堂上，何人高義同。   </p>   <p>    <b>     <font color=\"#FF6600\">暮登四安寺鐘樓寄裴十（迪）</font>    </b>    <br />    暮倚高樓對雪峰，僧來不語自鳴鐘。孤城返照紅將斂，近市浮煙翠且重。    <br />    多病獨愁常闃寂，故人相見未從容。知君苦思緣詩瘦，大向交遊萬事慵。   </p>   <p>    <b>     <font color=\"#FF6600\">散愁二首</font>    </b>    <br />    久客宜旋旆，興王未息戈。蜀星陰見少，江雨夜聞多。    <br />    百萬傳深入，寰區望匪它。司徒下燕趙，收取舊山河。    <br />    聞道并州鎮，尚書訓士齊。幾時通薊北，當日報關西。    <br />    戀闕丹心破，沾衣皓首啼。老魂招不得，歸路恐長迷。   </p>   <p>    <b>     <font color=\"#FF6600\">奉酬李都督表丈早春作</font>    </b>    <br />    力疾坐清曉，來時悲早春。轉添愁伴客，更覺老隨人。    <br />    紅入桃花嫩，青歸柳葉新。望鄉應未已，四海尚風塵。   </p>   <p>    <b>     <font color=\"#FF6600\">客至（喜崔明府相過）</font>    </b>    <br />    捨南捨北皆春水，但見群鷗日日來。花徑不曾緣客掃，蓬門今始為君開。    <br />    盤餐市遠無兼味，樽酒家貧只舊醅。肯與鄰翁相對飲，隔籬呼取盡餘杯。   </p>   <p>    <b>     <font color=\"#FF6600\">遣意二首</font>    </b>    <br />    囀枝黃鳥近，泛渚白鷗輕。一徑野花落，孤村春水生。    <br />    衰年催釀黍，細雨更移橙。漸喜交遊絕，幽居不用名。    <br />    簷影微微落，津流脈脈斜。野船明細火，宿雁聚圓沙。    <br />    雲掩初弦月，香傳小樹花。鄰人有美酒，稚子夜能賒。   </p>   <p>    <b>     <font color=\"#FF6600\">漫成二首</font>    </b>    <br />    野日荒荒白，春流泯泯清。渚蒲隨地有，村徑逐門成。    <br />    只作披衣慣，常從漉酒生。眼前無俗物，多病也身輕。    <br />    江皋已仲春，花下復清晨。仰面貪看鳥，回頭錯應人。    <br />    讀書難字過，對酒滿壺頻。近識峨眉老，知予懶是真。   </p>   <p>    <b>     <font color=\"#FF6600\">春夜喜雨</font>    </b>    <br />    好雨知時節，當春乃發生。隨風潛入夜，潤物細無聲。    <br />    野徑雲俱黑，江船火獨明。曉看紅濕處，花重錦官城。   </p>   <p>    <b>     <font color=\"#FF6600\">春水</font>    </b>    <br />    三月桃花浪，江流復舊痕。朝來沒沙尾，碧色動柴門。    <br />    接縷垂芳餌，連筒灌小園。已添無數鳥，爭浴故相喧。   </p>   <p>    <b>     <font color=\"#FF6600\">春水生二絕</font>    </b>    <br />    二月六夜春水生，門前小灘渾欲平。鸕鶿鸂鶒莫漫喜，吾與汝曹俱眼明。   </p>   <p>一夜水高二尺強，數日不可更禁當。南市津頭有船賣，無錢即買繫籬旁。</p>   <p>    <b>     <font color=\"#FF6600\">江亭</font>    </b>    <br />    坦腹江亭暖，長吟野望時。水流心不競，雲在意俱遲。    <br />    寂寂春將晚，欣欣物自私。故林歸未得，排悶強裁詩。   </p>   <p>    <b>     <font color=\"#FF6600\">村夜</font>    </b>    <br />    蕭蕭風色暮，江頭人不行。村舂雨外急，鄰火夜深明。    <br />    胡羯何多難，漁樵寄此生。中原有兄弟，萬里正含情。   </p>   <p>    <b>     <font color=\"#FF6600\">早起</font>    </b>    <br />    春來常早起，幽事頗相關。帖石防隤岸，開林出遠山。    <br />    一丘藏曲折，緩步有躋攀。童僕來城市，瓶中得酒還。   </p>   <p>    <b>     <font color=\"#FF6600\">可惜</font>    </b>    <br />    花飛有底急，老去願春遲。可惜歡娛地，都非少壯時。    <br />    寬心應是酒，遣興莫過詩。此意陶潛解，吾生後汝期。   </p>   <p>    <b>     <font color=\"#FF6600\">落日</font>    </b>    <br />    落日在簾鉤，溪邊春事幽。芳菲緣岸圃，樵爨倚灘舟。    <br />    啅雀爭枝墜，飛蟲滿院遊。濁醪誰造汝，一酌散千憂。   </p>   <p>    <b>     <font color=\"#FF6600\">獨酌</font>    </b>    <br />    步屨深林晚，開樽獨酌遲。仰蜂黏落絮，行蟻上枯梨。    <br />    薄劣慚真隱，幽偏得自怡。本無軒冕意，不是傲當時。   </p>   <p>    <b>     <font color=\"#FF6600\">徐步</font>    </b>    <br />    整履步青蕪，荒庭日欲晡。芹泥隨燕觜，花蕊上蜂鬚。    <br />    把酒從衣濕，吟詩信杖扶。敢論才見忌，實有醉如愚。   </p>   <p>    <b>     <font color=\"#FF6600\">寒食</font>    </b>    <br />    寒食江村路，風花高下飛。汀煙輕冉冉，竹日靜暉暉。    <br />    田父要皆去，鄰家鬧不違。地偏相識盡，雞犬亦忘歸。   </p>   <p>    <b>     <font color=\"#FF6600\">高楠</font>    </b>    <br />    楠樹色冥冥，江邊一蓋青。近根開藥圃，接葉制茅亭。    <br />    落景陰猶合，微風韻可聽。尋常絕醉困，臥此片時醒。   </p>   <p>    <b>     <font color=\"#FF6600\">惡樹</font>    </b>    <br />    獨繞虛齋徑，常持小斧柯。幽陰成頗雜，惡木剪還多。    <br />    枸杞因吾有，雞棲奈汝何。方知不材者，生長漫婆娑。   </p>   <p>    <b>     <font color=\"#FF6600\">石鏡</font>    </b>    <br />    蜀王將此鏡，送死置空山。冥寞憐香骨，提攜近玉顏。    <br />    眾妃無復歎，千騎亦虛還。獨有傷心石，埋輪月宇間。   </p>   <p>    <b>     <font color=\"#FF6600\">琴台（司馬相如宅在州西笮橋，北有琴台）</font>    </b>    <br />    茂陵多病後，尚愛卓文君。酒肆人間世，琴台日暮雲。    <br />    野花留寶靨，蔓草見羅裙。歸鳳求皇意，寥寥不復聞。   </p>   <p>    <b>     <font color=\"#FF6600\">聞斛斯六官未歸</font>    </b>    <br />    故人南郡去，去索作碑錢。本賣文為活，翻令室倒懸。    <br />    荊扉深蔓草，土銼冷疏煙。老罷休無賴，歸來省醉眠。   </p>   <p>    <b>     <font color=\"#FF6600\">遊修覺寺</font>    </b>    <br />    野寺江天豁，山扉花竹幽。詩應有神助，吾得及春遊。    <br />    徑石相縈帶，川雲自去留。禪枝宿眾鳥，漂轉暮歸愁。   </p>   <p>    <b>     <font color=\"#FF6600\">後遊</font>    </b>    <br />    寺憶新遊處，橋憐再渡時。江山如有待，花柳更無私。    <br />    野潤煙光薄，沙暄日色遲。客愁全為減，捨此復何之。   </p>   <p>    <b>     <font color=\"#FF6600\">題新津北橋樓（得郊字）</font>    </b>    <br />    望極春城上，開筵近鳥巢。白花簷外朵，青柳檻前梢。    <br />    池水觀為政，廚煙覺遠庖。西川供客眼，唯有此江郊。   </p>   <p>    <b>     <font color=\"#FF6600\">江漲</font>    </b>    <br />    江發蠻夷漲，山添雨雪流。大聲吹地轉，高浪蹴天浮。    <br />    魚鱉為人得，蛟龍不自謀。輕帆好去便，吾道付滄洲。   </p>   <p>    <b>     <font color=\"#FF6600\">晚晴</font>    </b>    <br />    村晚驚風度，庭幽過雨沾。夕陽薰細草，江色映疏簾。    <br />    書亂誰能帙，懷干可自添。時聞有餘論，未怪老夫潛。   </p>   <p>    <b>     <font color=\"#FF6600\">朝雨</font>    </b>    <br />    涼氣晚蕭蕭，江雲亂眼飄。風鴛藏近渚，雨燕集深條。    <br />    黃綺終辭漢，巢由不見堯。草堂樽酒在，幸得過清朝。   </p>   <p>    <b>     <font color=\"#FF6600\">江上值水如海勢，聊短述</font>    </b>    <br />    為人性僻耽佳句，語不驚人死不休。老去詩篇渾漫興，    <br />    春來花鳥莫深愁。新添水檻供垂釣，故著浮槎替入舟。    <br />    焉得思如陶謝手，令渠述作與同遊。   </p>   <p>    <b>     <font color=\"#FF6600\">送裴五赴東川</font>    </b>    <br />    故人亦流落，高義動乾坤。何日通燕塞，相看老蜀門。    <br />    東行應暫別，北望苦銷魂。凜凜悲秋意，非君誰與論。   </p>   <p>    <b>     <font color=\"#FF6600\">赴青城縣出成都，寄陶、王二少尹</font>    </b>    <br />    老恥妻孥笑，貧嗟出入勞。客情投異縣，詩態憶吾曹。    <br />    東郭滄江合，西山白雪高。文章差底病，回首興滔滔。   </p>   <p>    <b>     <font color=\"#FF6600\">因崔五侍御寄高彭州（適）</font>    </b>    <br />    百年已過半，秋至轉饑寒。為問彭州牧，何時救急難。   </p>   <p>    <b>     <font color=\"#FF6600\">野望因過常少仙</font>    </b>    <br />    野橋齊度馬，秋望轉悠哉。竹覆青城合，江從灌口來。    <br />    入村樵徑引，嘗果栗皺開。落盡高天日，幽人未遣回。   </p>   <p>    <b>     <font color=\"#FF6600\">寄杜位（位京中宅近西曲江，詩尾有述）</font>    </b>    <br />    近聞寬法離新州，想見懷歸尚百憂。逐客雖皆萬里去，悲君已是十年流。    <br />    干戈況復塵隨眼，鬢髮還應雪滿頭。玉壘題書心緒亂，何時更得曲江遊。   </p>   <p>    <b>     <font color=\"#FF6600\">奉簡高三十五使君</font>    </b>    <br />    當代論才子，如公復幾人。驊騮開道路，鷹隼出風塵。    <br />    行色秋將晚，交情老更親。天涯喜相見，披豁對吾真。   </p>   <p>    <b>     <font color=\"#FF6600\">送韓十四江東覲省</font>    </b>    <br />    兵戈不見老萊衣，歎息人間萬事非。我已無家尋弟妹，君今何處訪庭闈。    <br />    黃牛峽靜灘聲轉，白馬江寒樹影稀。此別應須各努力，故鄉猶恐未同歸。   </p>   <p>    <b>     <font color=\"#FF6600\">酬高使君相贈</font>    </b>    <br />    古寺僧牢落，空房客寓居。故人供祿米，鄰舍與園蔬。    <br />    雙樹容聽法，三車肯載書。草玄吾豈敢，賦或似相如。   </p>   <p>    <b>     <font color=\"#FF6600\">草堂即事</font>    </b>    <br />    荒村建子月，獨樹老夫家。霧裡江船渡，風前徑竹斜。    <br />    寒魚依密藻，宿鷺起圓沙。蜀酒禁愁得，無錢何處賒。   </p>   <p>    <b>     <font color=\"#FF6600\">魏十四侍御就弊廬相別</font>    </b>    <br />    有客騎驄馬，江邊問草堂。遠尋留藥價，惜別到文場。    <br />    入幕旌旗動，歸軒錦繡香。時應念衰疾，書疏及滄浪。   </p>   <p>    <b>     <font color=\"#FF6600\">徐九少尹見過</font>    </b>    <br />    晚景孤村僻，行軍數騎來。交新徒有喜，禮厚愧無才。    <br />    賞靜憐雲竹，忘歸步月台。何當看花蕊，欲發照江梅。   </p>   <p>    <b>     <font color=\"#FF6600\">范二員外邈、吳十侍御郁特枉駕闕展待，聊寄此</font>    </b>    <br />    暫往比鄰去，空聞二妙歸。幽棲誠簡略，衰白已光輝。    <br />    野外貧家遠，村中好客稀。論文或不愧，肯重款柴扉。   </p>   <p>    <b>     <font color=\"#FF6600\">王十七侍御掄許攜酒至草堂奉寄…請邀高三十五使君同到</font>    </b>    <br />    老夫臥穩朝慵起，白屋寒多暖始開。江鸛巧當幽徑浴，鄰雞還過短牆來。    <br />    繡衣屢許攜家醞，皂蓋能忘折野梅。戲假霜威促山簡，須成一醉習池回。   </p>   <p>    <b>     <font color=\"#FF6600\">王竟攜酒，高亦同過，共用寒字</font>    </b>    <br />    臥病荒郊遠，通行小徑難。故人能領客，攜酒重相看。    <br />    自愧無鮭菜，空煩卸馬鞍。移樽勸山簡，頭白恐風寒。   </p>   <p>    <b>     <font color=\"#FF6600\">陪李七司馬皂江上觀造竹橋即日成往來之…簡李公二首</font>    </b>    <br />    伐竹為橋結構同，褰裳不涉往來通。天寒白鶴歸華表，日落青龍見水中。    <br />    顧我老非題柱客，知君才是濟川功。合歡卻笑千年事，驅石何時到海東。   </p>   <p>把燭成橋夜，回舟坐客時。天高雲去盡，江迥月來遲。    <br />    衰謝多扶病，招邀屢有期。異方乘此興，樂罷不無悲。   </p>   <p>    <b>     <font color=\"#FF6600\">李司馬橋了承高使君自成都回</font>    </b>    <br />    向來江上手紛紛，三日成功事出群。已傳童子騎青竹，總擬橋東待使君。   </p>   <p>    <b>     <font color=\"#FF6600\">少年行二首</font>    </b>    <br />    莫笑田家老瓦盆，自從盛酒長兒孫。傾銀注瓦驚人眼，共醉終同臥竹根。   </p>   <p>巢燕養雛渾去盡，江花結子已無多。黃衫年少來宜數，不見堂前東逝波。</p>   <p>    <b>     <font color=\"#FF6600\">野人送朱櫻</font>    </b>    <br />    西蜀櫻桃也自紅，野人相贈滿筠籠。數回細寫愁仍破，萬顆勻圓訝許同。    <br />    憶昨賜沾門下省，退朝擎出大明宮。金盤玉箸無消息，此日嘗新任轉蓬。   </p>   <p>    <b>     <font color=\"#FF6600\">即事</font>    </b>    <br />    百寶裝腰帶，真珠絡臂韝。笑時花近眼，舞罷錦纏頭。   </p>   <p>    <b>     <font color=\"#FF6600\">贈花卿</font>    </b>    <br />    錦城絲管日紛紛，半入江風半入雲。此曲只應天上有，人間能得幾回聞。   </p>   <p>    <b>     <font color=\"#FF6600\">少年行</font>    </b>    <br />    馬上誰家薄媚郎，臨階下馬坐人床。不通姓字粗豪甚，指點銀瓶索酒嘗。   </p>   <p>    <b>     <font color=\"#FF6600\">觀李固請司馬弟山水圖三首</font>    </b>    <br />    簡易高人意，匡床竹火爐。寒天留遠客，碧海掛新圖。    <br />    雖對連山好，貪看絕島孤。群仙不愁思，冉冉下蓬壺。   </p>   <p>方丈渾連水，天台總映雲。人間長見畫，老去恨空聞。    <br />    范蠡舟偏小，王喬鶴不群。此生隨萬物，何路出塵氛。   </p>   <p>高浪垂翻屋，崩崖欲壓床。野橋分子細，沙岸繞微茫。    <br />    紅浸珊瑚短，青懸薜荔長。浮查並坐得，仙老暫相將。   </p>   <p>    <b>     <font color=\"#FF6600\">題桃樹</font>    </b>    <br />    小徑升堂舊不斜，五株桃樹亦從遮。高秋總喂貧人實，來歲還舒滿眼花。    <br />    簾戶每宜通乳燕，兒童莫信打慈鴉。寡妻群盜非今日，天下車書正一家。   </p>   <p>    <b>     <font color=\"#FF6600\">蕭八明府堤處覓桃栽</font>    </b>    <br />    奉乞桃栽一百根，春前為送浣花村。河陽縣裡雖無數，濯錦江邊未滿園。   </p>   <p>    <b>     <font color=\"#FF6600\">從韋二明府續處覓綿竹</font>    </b>    <br />    華軒藹藹他年到，綿竹亭亭出縣高。江上捨前無此物，幸分蒼翠拂波濤。   </p>   <p>    <b>     <font color=\"#FF6600\">憑何十一少府邕覓榿木栽</font>    </b>    <br />    草堂塹西無樹林，非子誰復見幽心。飽聞榿木三年大，與致溪邊十畝陰。   </p>   <p>    <b>     <font color=\"#FF6600\">憑韋少府班覓松樹子</font>    </b>    <br />    落落出群非櫸柳，青青不朽豈楊梅。欲存老蓋千年意，為覓霜根數寸栽。   </p>   <p>    <b>     <font color=\"#FF6600\">又於韋處乞大邑瓷碗</font>    </b>    <br />    大邑燒瓷輕且堅，扣如哀玉錦城傳。君家白碗勝霜雪，急送茅齋也可憐。   </p>   <p>    <b>     <font color=\"#FF6600\">詣徐卿覓果栽</font>    </b>    <br />    草堂少花今欲栽，不問綠李與黃梅。石筍街中卻歸去，果園坊裡為求來。   </p>   <p>    <b>     <font color=\"#FF6600\">贈別何邕</font>    </b>    <br />    生死論交地，何由見一人。悲君隨燕雀，薄宦走風塵。    <br />    綿谷元通漢，沱江不向秦。五陵花滿眼，傳語故鄉春。   </p>   <p>    <b>     <font color=\"#FF6600\">贈別鄭煉赴襄陽</font>    </b>    <br />    戎馬交馳際，柴門老病身。把君詩過日，念此別驚神。    <br />    地闊峨眉晚，天高峴首春。為於耆舊內，試覓姓龐人。   </p>   <p>    <b>     <font color=\"#FF6600\">重贈鄭煉</font>    </b>    <br />    鄭子將行罷使臣，囊無一物獻尊親。江山路遠羈離日，裘馬誰為感激人。   </p>   <p>    <b>     <font color=\"#FF6600\">奉和嚴中丞西城晚眺十韻</font>    </b>    <br />    汲黯匡君切，廉頗出將頻。直詞才不世，雄略動如神。    <br />    政簡移風速，詩清立意新。層城臨暇景，絕域望餘春。    <br />    旗尾蛟龍會，樓頭燕雀馴。地平江動蜀，天闊樹浮秦。    <br />    帝念深分閫，軍須遠算緡。花羅封蛺蝶，瑞錦送麒麟。    <br />    辭第輸高義，觀圖憶古人。征南多興緒，事業闇相親。   </p>   <p>    <b>     <font color=\"#FF6600\">嚴中丞枉駕見過</font>    </b>    <br />    元戎小隊出郊坰，問柳尋花到野亭。川合東西瞻使節，地分南北任流萍。    <br />    扁舟不獨如張翰，白帽還應似管寧。寂寞江天雲霧裡，何人道有少微星。   </p>   <p>    <b>     <font color=\"#FF6600\">廣州段功曹到得楊五長史譚書功曹卻歸聊寄此詩</font>    </b>    <br />    衛青開幕府，楊僕將樓船。漢節梅花外，春城海水邊。    <br />    銅梁書遠及，珠浦使將旋。貧病他鄉老，煩君萬里傳。   </p>   <p>    <b>     <font color=\"#FF6600\">得廣州張判官叔卿書，使還，以詩代意</font>    </b>    <br />    鄉關胡騎遠，宇宙蜀城偏。忽得炎州信，遙從月峽傳。    <br />    雲深驃騎幕，夜隔孝廉船。卻寄雙愁眼，相思淚點懸。   </p>   <p>    <b>     <font color=\"#FF6600\">送段功曹歸廣州</font>    </b>    <br />    南海春天外，功曹幾月程。峽雲籠樹小，湖日落船明。    <br />    交趾丹砂重，韶州白葛輕。幸君因旅客，時寄錦官城。   </p>   <p>    <b>     <font color=\"#FF6600\">絕句漫興九首</font>    </b>    <br />    眼見客愁愁不醒，無賴春色到江亭。即遣花開深造次，便覺鶯語太叮嚀。   </p>   <p>手種桃李非無主，野老牆低還似家。恰似春風相欺得，夜來吹折數枝花。</p>   <p>熟知茅齋絕低小，江上燕子故來頻。啣泥點污琴書內，更接飛蟲打著人。</p>   <p>二月已破三月來，漸老逢春能幾回。莫思身外無窮事，且盡生前有限杯。</p>   <p>腸斷春江欲盡頭，杖藜徐步立芳洲。顛狂柳絮隨風去，輕薄桃花逐水流。</p>   <p>懶慢無堪不出村，呼兒日在掩柴門。蒼苔濁酒林中靜，碧水春風野外昏。</p>   <p>糝徑楊花鋪白氈，點溪荷葉疊青錢。筍根稚子無人見，沙上鳧雛傍母眠。</p>   <p>捨西柔桑葉可拈，江畔細麥復纖纖。人生幾何春已夏，不放香醪如蜜甜。</p>   <p>隔戶楊柳弱裊裊，恰似十五女兒腰。誰謂朝來不作意，狂風挽斷最長條。</p>   <p>    <b>     <font color=\"#FF6600\">江畔獨步尋花七絕句</font>    </b>    <br />    江上被花惱不徹，無處告訴只顛狂。走覓南鄰愛酒伴，經旬出飲獨空床。   </p>   <p>稠花亂蕊畏江濱，行步欹危實怕春。詩酒尚堪驅使在，未須料理白頭人。</p>   <p>江深竹靜兩三家，多事紅花映白花。報答春光知有處，應須美酒送生涯。</p>   <p>東望少城花滿煙，百花高樓更可憐。誰能載酒開金盞，喚取佳人舞繡筵。</p>   <p>黃師塔前江水東，春光懶困倚微風。桃花一簇開無主，可愛深紅愛淺紅。</p>   <p>黃四娘家花滿蹊，千朵萬朵壓枝低。留連戲蝶時時舞，自在嬌鶯恰恰啼。</p>   <p>不是愛花即肯死，只恐花盡老相催。繁枝容易紛紛落，嫩葉商量細細開。</p>   <p>    <b>     <font color=\"#FF6600\">三絕句</font>    </b>    <br />    楸樹馨香倚釣磯，斬新花蕊未應飛。不如醉裡風吹盡，可忍醒時雨打稀。   </p>   <p>門外鸕鶿去不來，沙頭忽見眼相猜。自今已後知人意，一日須來一百回。</p>   <p>無數春筍滿林生，柴門密掩斷人行。會須上番看成竹，客至從嗔不出迎。</p>   <p>    <b>     <font color=\"#FF6600\">戲為六絕句</font>    </b>    <br />    庾信文章老更成，凌雲健筆意縱橫。今人嗤點流傳賦，不覺前賢畏後生。   </p>   <p>楊王盧駱當時體，輕薄為文哂未休。爾曹身與名俱滅，不廢江河萬古流。</p>   <p>縱使盧王操翰墨，劣於漢魏近風騷。龍文虎脊皆君馭，歷塊過都見爾曹。</p>   <p>才力應難誇數公，凡今誰是出群雄。或看翡翠蘭苕上，未掣鯨魚碧海中。</p>   <p>不薄今人愛古人，清詞麗句必為鄰。竊攀屈宋宜方駕，恐與齊梁作後塵。</p>   <p>未及前賢更勿疑，遞相祖述復先誰。別裁偽體親風雅，轉益多師是汝師。</p>   <p>    <b>     <font color=\"#FF6600\">江頭四詠。丁香</font>    </b>    <br />    丁香體柔弱，亂結枝猶墊。細葉帶浮毛，疏花披素艷。    <br />    深栽小齋後，庶近幽人占。晚墮蘭麝中，休懷粉身念。   </p>   <p>    <b>     <font color=\"#FF6600\">江頭四詠。梔子</font>    </b>    <br />    梔子比眾木，人間誠未多。於身色有用，與道氣傷和。    <br />    紅取風霜實，青看雨露柯。無情移得汝，貴在映江波。   </p>   <p>    <b>     <font color=\"#FF6600\">江頭四詠。鸂鶒</font>    </b>    <br />    故使籠寬織，須知動損毛。看雲莫悵望，失水任呼號。    <br />    六翮曾經剪，孤飛卒未高。且無鷹隼慮，留滯莫辭勞。   </p>   <p>    <b>     <font color=\"#FF6600\">江頭四詠。花鴨</font>    </b>    <br />    花鴨無泥滓，階前每緩行。羽毛知獨立，黑白太分明。    <br />    不覺群心妒，休牽眾眼驚。稻粱沾汝在，作意莫先鳴。   </p>   <p>    <b>     <font color=\"#FF6600\">畏人</font>    </b>    <br />    早花隨處發，春鳥異方啼。萬里清江上，三年落日低。    <br />    畏人成小築，褊性合幽棲。門徑從榛草，無心走馬蹄。   </p>   <p>    <b>     <font color=\"#FF6600\">遠遊</font>    </b>    <br />    賤子何人記，迷芳著處家。竹風連野色，江沫擁春沙。    <br />    種藥扶衰病，吟詩解歎嗟。似聞胡騎走，失喜問京華。   </p>   <p>    <b>     <font color=\"#FF6600\">野望</font>    </b>    <br />    西山白雪三奇戍，南浦清江萬里橋。海內風塵諸弟隔，天涯涕淚一身遙。    <br />    唯將遲暮供多病，未有涓埃答聖朝。跨馬出郊時極目，不堪人事日蕭條。   </p>   <p>    <b>     <font color=\"#FF6600\">官池春雁二首</font>    </b>    <br />    自古稻粱多不足，至今鸂鶒亂為群。且休悵望看春水，更恐歸飛隔暮雲。   </p>   <p>青春欲盡急還鄉，紫塞寧論尚有霜。翅在雲天終不遠，力微矰繳絕須防。</p>   <p>    <b>     <font color=\"#FF6600\">水檻遣心二首</font>    </b>    <br />    去郭軒楹敞，無村眺望賒。澄江平少岸，幽樹晚多花。    <br />    細雨魚兒出，微風燕子斜。城中十萬戶，此地兩三家。    <br />    蜀天常夜雨，江檻已朝晴。葉潤林塘密，衣乾枕席清。    <br />    不堪祗老病，何得尚浮名。淺把涓涓酒，深憑送此生。   </p>   <p>    <b>     <font color=\"#FF6600\">屏跡三首</font>    </b>    <br />    用拙存吾道，幽居近物情。桑麻深雨露，燕雀半生成。    <br />    村鼓時時急，漁舟個個輕。杖藜從白首，心跡喜雙清。    <br />    晚起家何事，無營地轉幽。竹光團野色，捨影漾江流。    <br />    失學從兒懶，長貧任婦愁。百年渾得醉，一月不梳頭。    <br />    衰顏甘屏跡，幽事供高臥。鳥下竹根行，龜開萍葉過。    <br />    年荒酒價乏，日並園蔬課。猶酌甘泉歌，歌長擊樽破。   </p>   <p>    <b>     <font color=\"#FF6600\">奉酬嚴公寄題野亭之作</font>    </b>    <br />    拾遺曾奏數行書，懶性從來水竹居。奉引濫騎沙苑馬，幽棲真釣錦江魚。    <br />    謝安不倦登臨費，阮籍焉知禮法疏。枉沐旌麾出城府，草茅無徑欲教鋤。   </p>   <p>    <b>     <font color=\"#FF6600\">中丞嚴公雨中垂寄見憶一絕，奉答二絕</font>    </b>    <br />    雨映行宮辱贈詩，元戎肯赴野人期。江邊老病雖無力，強擬晴天理釣絲。   </p>   <p>何日雨晴雲出溪，白沙青石先無泥。只須伐竹開荒徑，倚杖穿花聽馬嘶。</p>   <p>    <b>     <font color=\"#FF6600\">謝嚴中丞送青城山道士乳酒一瓶</font>    </b>    <br />    山瓶乳酒下青雲，氣味濃香幸見分。鳴鞭走送憐漁父，洗盞開嘗對馬軍。   </p>   <p>    <b>     <font color=\"#FF6600\">嚴公仲夏枉駕草堂，兼攜酒饌（得寒字）</font>    </b>    <br />    竹裡行廚洗玉盤，花邊立馬簇金鞍。非關使者徵求急，自識將軍禮數寬。    <br />    百年地辟柴門迥，五月江深草閣寒。看弄漁舟移白日，老農何有罄交歡。   </p>   <p>    <b>     <font color=\"#FF6600\">嚴公廳宴，同詠蜀道畫圖（得空字）</font>    </b>    <br />    日臨公館靜，畫滿地圖雄。劍閣星橋北，松州雪嶺東。    <br />    華夷山不斷，吳蜀水相通。興與煙霞會，清樽幸不空。   </p>   <p>    <b>     <font color=\"#FF6600\">奉送嚴公入朝十韻</font>    </b>    <br />    鼎湖瞻望遠，像闕憲章新。四海猶多難，中原憶舊臣。    <br />    與時安反側，自昔有經綸。感激張天步，從容靜塞塵。    <br />    南圖回羽翮，北極捧星辰。漏鼓還思晝，宮鶯罷囀春。    <br />    空留玉帳術，愁殺錦城人。閣道通丹地，江潭隱白蘋。    <br />    此生那老蜀，不死會歸秦。公若登台輔，臨危莫愛身。   </p>   <p>    <b>     <font color=\"#FF6600\">送嚴侍郎到綿州，同登杜使君江樓（得心字）</font>    </b>    <br />    野興每難盡，江樓延賞心。歸朝送使節，落景惜登臨。    <br />    稍稍煙集渚，微微風動襟。重船依淺瀨，輕鳥度層陰。    <br />    檻峻背幽谷，窗虛交茂林。燈光散遠近，月彩靜高深。    <br />    城擁朝來客，天橫醉後參。窮途衰謝意，苦調短長吟。    <br />    此會共能幾，諸孫賢至今。不勞朱戶閉，自待白河沉。   </p>   <p>    <b>     <font color=\"#FF6600\">奉濟驛重送嚴公四韻</font>    </b>    <br />    遠送從此別，青山空復情。幾時杯重把，昨夜月同行。    <br />    列郡謳歌惜，三朝出入榮。江村獨歸處，寂寞養殘生。   </p>   <p>    <b>     <font color=\"#FF6600\">送梓州李使君之任（原注故陳拾遺射洪人也篇末有云）</font>    </b>    <br />    籍甚黃丞相，能名自穎川。近看除刺史，還喜得吾賢。    <br />    五馬何時到，雙魚會早傳。老思筇竹杖，冬要錦衾眠。    <br />    不作臨岐恨，惟聽舉最先。火雲揮汗日，山驛醒心泉。    <br />    遇害陳公殞，於今蜀道憐。君行射洪縣，為我一潸然。   </p>   <p>    <b>     <font color=\"#FF6600\">巴西驛亭觀江漲，呈竇使君（一作竇十五使君）</font>    </b>    <br />    宿雨南江漲，波濤亂遠峰。孤亭凌噴薄，萬井逼舂容。    <br />    霄漢愁高鳥，泥沙困老龍。天邊同客舍，攜我豁心胸。   </p>   <p>    <b>     <font color=\"#FF6600\">九日登梓州城</font>    </b>    <br />    伊昔黃花酒，如今白髮翁。追歡筋力異，望遠歲時同。    <br />    弟妹悲歌裡，朝廷醉眼中。兵戈與關塞，此日意無窮。   </p>   <p>    <b>     <font color=\"#FF6600\">九日奉寄嚴大夫</font>    </b>    <br />    九日應愁思，經時冒險艱。不眠持漢節，何路出巴山。    <br />    小驛香醪嫩，重巖細菊斑。遙知簇鞍馬，回首白雲間。   </p>   <p>    <b>     <font color=\"#FF6600\">黃草</font>    </b>    <br />    黃草峽西船不歸，赤甲山下行人稀。秦中驛使無消息，蜀道兵戈有是非。    <br />    萬里秋風吹錦水，誰家別淚濕羅衣。莫愁劍閣終堪據，聞道松州已被圍。   </p>   <p>    <b>     <font color=\"#FF6600\">懷舊</font>    </b>    <br />    地下蘇司業，情親獨有君。那因喪亂後，便有死生分。    <br />    老罷知明鏡，悲來望白雲。自從失詞伯，不復更論文。   </p>   <p>    <b>     <font color=\"#FF6600\">所思（得台州鄭司戶虔消息）</font>    </b>    <br />    鄭老身仍竄，台州信所傳。為農山澗曲，臥病海雲邊。    <br />    世已疏儒素，人猶乞酒錢。徒勞望牛斗，無計斸龍泉。   </p>   <p>    <b>     <font color=\"#FF6600\">不見（近無李白消息）</font>    </b>    <br />    不見李生久，佯狂真可哀。世人皆欲殺，吾意獨憐才。    <br />    敏捷詩千首，飄零酒一杯。匡山讀書處，頭白好歸來。   </p>   <p>    <b>     <font color=\"#FF6600\">題玄武禪師屋壁（屋在中江大雄山）</font>    </b>    <br />    何年顧虎頭，滿壁畫瀛州。赤日石林氣，青天江海流。    <br />    錫飛常近鶴，杯度不驚鷗。似得廬山路，真隨惠遠遊。   </p>   <p>    <b>     <font color=\"#FF6600\">客夜</font>    </b>    <br />    客睡何曾著，秋天不肯明。捲簾殘月影，高枕遠江聲。    <br />    計拙無衣食，途窮仗友生。老妻書數紙，應悉未歸情。   </p>   <p>    <b>     <font color=\"#FF6600\">客亭</font>    </b>    <br />    秋窗猶曙色，落木更天風。日出寒山外，江流宿霧中。    <br />    聖朝無棄物，老病已成翁。多少殘生事，飄零似轉蓬。   </p>   <p>    <b>     <font color=\"#FF6600\">秋盡</font>    </b>    <br />    秋盡東行且未回，茅齋寄在少城隈。籬邊老卻陶潛菊，江上徒逢袁紹杯。    <br />    雪嶺獨看西日落，劍門猶阻北人來。不辭萬里長為客，懷抱何時得好開。   </p>   <p>    <b>     <font color=\"#FF6600\">陪王侍御宴通泉東山野亭</font>    </b>    <br />    江水東流去，清樽日復斜。異方同宴賞，何處是京華。    <br />    亭景臨山水，村煙對浦沙。狂歌過於勝，得醉即為家。   </p>   <p>    <b>     <font color=\"#FF6600\">野望</font>    </b>    <br />    金華山北涪水西，仲冬風日始淒淒。山連越巂蟠三蜀，水散巴渝下五溪。    <br />    獨鶴不知何事舞，饑烏似欲向人啼。射洪春酒寒仍綠，目極傷神誰為攜。   </p>   <p>    <b>     <font color=\"#FF6600\">聞官軍收河南河北</font>    </b>    <br />    劍外忽傳收薊北，初聞涕淚滿衣裳。卻看妻子愁何在，漫卷詩書喜欲狂。    <br />    白日放歌須縱酒，青春作伴好還鄉。即從巴峽穿巫峽，便下襄陽向洛陽。   </p>   <p>    <b>     <font color=\"#FF6600\">涪江泛舟送韋班歸京（得山字）</font>    </b>    <br />    追餞同舟日，傷春一水間。飄零為客久，衰老羨君還。    <br />    花遠重重樹，雲輕處處山。天涯故人少，更益鬢毛斑。   </p>   <p>    <b>     <font color=\"#FF6600\">春日梓州登樓二首</font>    </b>    <br />    行路難如此，登樓望欲迷。身無卻少壯，跡有但羈棲。    <br />    江水流城郭，春風入鼓鼙。雙雙新燕子，依舊已啣泥。    <br />    天畔登樓眼，隨春入故園。戰場今始定，移柳更能存。    <br />    厭蜀交遊冷，思吳勝事繁。應須理舟楫，長嘯下荊門。   </p>   <p>    <b>     <font color=\"#FF6600\">郪城西原送李判官兄、武判官弟赴成都府</font>    </b>    <br />    憑高送所親，久坐惜芳辰。遠水非無浪，他山自有春。    <br />    野花隨處發，官柳著行新。天際傷愁別，離筵何太頻。   </p>   <p>    <b>     <font color=\"#FF6600\">泛江送魏十八倉曹還京，因寄岑中允參、范郎中季明</font>    </b>    <br />    遲日深春水，輕舟送別筵。帝鄉愁緒外，春色淚痕邊。    <br />    見酒須相憶，將詩莫浪傳。若逢岑與范，為報各衰年。   </p>   <p>    <b>     <font color=\"#FF6600\">送路六侍御入朝</font>    </b>    <br />    童稚情親四十年，中間消息兩茫然。更為後會知何地，忽漫相逢是別筵。    <br />    不分桃花紅勝錦，生憎柳絮白於綿。劍南春色還無賴，觸忤愁人到酒邊。   </p>   <p>    <b>     <font color=\"#FF6600\">泛江送客</font>    </b>    <br />    二月頻送客，東津江欲平。煙花山際重，舟楫浪前輕。    <br />    淚逐勸杯下，愁連吹笛生。離筵不隔日，那得易為情。   </p>   <p>    <b>     <font color=\"#FF6600\">上牛頭寺（牛頭山在郪縣西南，下有長樂寺）</font>    </b>    <br />    青山意不盡，袞袞上牛頭。無復能拘礙，真成浪出遊。    <br />    花濃春寺靜，竹細野池幽。何處鶯啼切，移時獨未休。   </p>   <p>    <b>     <font color=\"#FF6600\">望牛頭寺</font>    </b>    <br />    牛頭見鶴林，梯逕繞幽深。春色浮山外，天河宿殿陰。    <br />    傳燈無白日，布地有黃金。休作狂歌老，回看不住心。   </p>   <p>    <b>     <font color=\"#FF6600\">上兜率寺</font>    </b>    <br />    兜率知名寺，真如會法堂。江山有巴蜀，棟宇自齊梁。    <br />    庾信哀雖久，何顒好不忘。白牛車遠近，且欲上慈航。   </p>   <p>    <b>     <font color=\"#FF6600\">望兜率寺</font>    </b>    <br />    樹密當山徑，江深隔寺門。霏霏雲氣重，閃閃浪花翻。    <br />    不復知天大，空餘見佛尊。時應清盥罷，隨喜給孤園。   </p>   <p>    <b>     <font color=\"#FF6600\">甘園</font>    </b>    <br />    春日清江岸，千甘二頃園。青雲羞葉密，白雪避花繁。    <br />    結子隨邊使，開筒近至尊。後於桃李熟，終得獻金門。   </p>   <p>    <b>     <font color=\"#FF6600\">數陪李梓州泛江，有女樂在諸舫，戲為艷曲二首贈李</font>    </b>    <br />    上客回空騎，佳人滿近船。江清歌扇底，野曠舞衣前。    <br />    玉袖凌風並，金壺隱浪偏。競將明媚色，偷眼艷陽天。    <br />    白日移歌袖，清霄近笛床。翠眉縈度曲，雲鬢儼分行。    <br />    立馬千山暮，回舟一水香。使君自有婦，莫學野鴛鴦。   </p>   <p>    <b>     <font color=\"#FF6600\">登牛頭山亭子</font>    </b>    <br />    路出雙林外，亭窺萬井中。江城孤照日，山谷遠含風。    <br />    兵革身將老，關河信不通。猶殘數行淚，忍對百花叢。   </p>   <p>    <b>     <font color=\"#FF6600\">陪李梓州、王閬州、蘇遂州、李果州四使君登惠義寺</font>    </b>    <br />    春日無人境，虛空不住天。鶯花隨世界，樓閣寄山巔。    <br />    遲暮身何得，登臨意惘然。誰能解金印，瀟灑共安禪。   </p>   <p>    <b>     <font color=\"#FF6600\">送何侍御歸朝（李梓州泛舟筵上作）</font>    </b>    <br />    舟楫諸侯餞，車輿使者歸。山花相映發，水鳥自孤飛。    <br />    春日垂霜鬢，天隅把繡衣。故人從此去，寥落寸心違。   </p>   <p>    <b>     <font color=\"#FF6600\">江亭送眉州辛別駕升之（得蕪字）</font>    </b>    <br />    柳影含雲幕，江波近酒壺。異方驚會面，終宴惜征途。    <br />    沙晚低風蝶，天晴喜浴鳧。別離傷老大，意緒日荒蕪。   </p>   <p>    <b>     <font color=\"#FF6600\">涪城縣香積寺官閣</font>    </b>    <br />    寺下春江深不流，山腰官閣迥添愁。含風翠壁孤雲細，背日丹楓萬木稠。    <br />    小院迴廊春寂寂，浴鳧飛鷺晚悠悠。諸天合在籐蘿外，昏黑應須到上頭。   </p>   <p>    <b>     <font color=\"#FF6600\">戲題寄上漢中王三首</font>    </b>    <br />    西漢親王子，成都老客星。百年雙白鬢，一別五秋螢。    <br />    忍斷杯中物，祗看座右銘。不能隨皂蓋，自醉逐浮萍。    <br />    策杖時能出，王門異昔遊。已知嗟不起，未許醉相留。    <br />    蜀酒濃無敵，江魚美可求。終思一酩酊，淨掃雁池頭。    <br />    群盜無歸路，衰顏會遠方。尚憐詩警策，猶記酒顛狂。    <br />    魯衛彌尊重，徐陳略喪亡。空餘枚叟在，應念早升堂。   </p>   <p>    <b>     <font color=\"#FF6600\">陪章留後侍御宴南樓（得風字）</font>    </b>    <br />    絕域長夏晚，茲樓清宴同。朝廷燒棧北，鼓角滿天東。    <br />    屢食將軍第，仍騎御史驄。本無丹灶術，那免白頭翁。    <br />    寇盜狂歌外，形骸痛飲中。野雲低渡水，簷雨細隨風。    <br />    出號江城黑，題詩蠟炬紅。此身醒復醉，不擬哭途窮。   </p>   <p>    <b>     <font color=\"#FF6600\">台上（得涼字）</font>    </b>    <br />    改席台能迥，留門月復光。雲行遺暑濕，山谷進風涼。    <br />    老去一杯足，誰憐屢舞長。何須把官燭，似惱鬢毛蒼。   </p>   <p>    <b>     <font color=\"#FF6600\">送王十五判官扶侍還黔中（得開字）</font>    </b>    <br />    大家東征逐子回，風生洲渚錦帆開。青青竹筍迎船出，日日江魚入饌來。    <br />    離別不堪無限意，艱危深仗濟時才。黔陽信使應稀少，莫怪頻頻勸酒杯。   </p>   <p>    <b>     <font color=\"#FF6600\">倦夜（吳曾《漫錄》云：顧陶《類編》題作倦秋夜）</font>    </b>    <br />    竹涼侵臥內，野月滿庭隅。重露成涓滴，稀星乍有無。    <br />    暗飛螢自照，水宿鳥相呼。萬事干戈裡，空悲清夜徂。   </p>   <p>    <b>     <font color=\"#FF6600\">悲秋</font>    </b>    <br />    涼風動萬里，群盜尚縱橫。家遠傳書日，秋來為客情。    <br />    愁窺高鳥過，老逐眾人行。始欲投三峽，何由見兩京。   </p>   <p>    <b>     <font color=\"#FF6600\">對雨</font>    </b>    <br />    莽莽天涯雨，江邊獨立時。不愁巴道路，恐濕漢旌旗。    <br />    雪嶺防秋急，繩橋戰勝遲。西戎甥舅禮，未敢背恩私。   </p>   <p>    <b>     <font color=\"#FF6600\">警急（時高公適領西川節度）</font>    </b>    <br />    才名舊楚將，妙略擁兵機。玉壘雖傳檄，松州會解圍。    <br />    和親知拙計，公主漫無歸。青海今誰得，西戎實飽飛。   </p>   <p>    <b>     <font color=\"#FF6600\">王命</font>    </b>    <br />    漢北豺狼滿，巴西道路難。血埋諸將甲，骨斷使臣鞍。    <br />    牢落新燒棧，蒼茫舊築壇。深懷喻蜀意，慟哭望王官。   </p>   <p>    <b>     <font color=\"#FF6600\">征夫</font>    </b>    <br />    十室幾人在，千山空自多。路衢唯見哭，城市不聞歌。    <br />    漂梗無安地，銜枚有荷戈。官軍未通蜀，吾道竟如何。   </p>   <p>    <b>     <font color=\"#FF6600\">有感五首</font>    </b>    <br />    將帥蒙恩澤，兵戈有歲年。至今勞聖主，可以報皇天。    <br />    白骨新交戰，雲台舊拓邊。乘槎斷消息，無處覓張騫。    <br />    幽薊餘蛇豕，乾坤尚虎狼。諸侯春不貢，使者日相望。    <br />    慎勿吞青海，無勞問越裳。大君先息戰，歸馬華山陽。    <br />    洛下舟車入，天中貢賦均。日聞紅粟腐，寒待翠華春。    <br />    莫取金湯固，長令宇宙新。不過行儉德，盜賊本王臣。    <br />    丹桂風霜急，青梧日夜凋。由來強干地，未有不臣朝。    <br />    受鉞親賢往，卑宮制詔遙。終依古封建，豈獨聽簫韶。    <br />    盜滅人還亂，兵殘將自疑。登壇名絕假，報主爾何遲。    <br />    領郡輒無色，之官皆有詞。願聞哀痛詔，端拱問瘡痍。   </p>   <p>    <b>     <font color=\"#FF6600\">送元二適江左</font>    </b>    <br />    亂後今相見，秋深復遠行。風塵為客日，江海送君情。    <br />    晉室丹陽尹，公孫白帝城。經過自愛惜，取次莫論兵。   </p>   <p>    <b>     <font color=\"#FF6600\">章梓州水亭</font>    </b>    <br />    城晚通雲霧，亭深到芰荷。吏人橋外少，秋水席邊多。    <br />    近屬淮王至，高門薊子過。荊州愛山簡，吾醉亦長歌。   </p>   <p>    <b>     <font color=\"#FF6600\">玩月呈漢中王</font>    </b>    <br />    夜深露氣清，江月滿江城。浮客轉危坐，歸舟應獨行。    <br />    關山同一照，烏鵲自多驚。欲得淮王術，風吹暈已生。   </p>   <p>    <b>     <font color=\"#FF6600\">戲作寄上漢中王二首</font>    </b>    <br />    雲裡不聞雙雁過，掌中貪見一珠新。秋風裊裊吹江漢，只在他鄉何處人。   </p>   <p>謝安舟楫風還起，梁苑池台雪欲飛。杳杳東山攜漢妓，泠泠修竹待王歸。</p>   <p>    <b>     <font color=\"#FF6600\">投簡梓州幕府，兼簡韋十郎官</font>    </b>    <br />    幕下郎官安穩無，從來不奉一行書。固知貧病人須棄，能使韋郎跡也疏。   </p>   <p>    <b>     <font color=\"#FF6600\">登高</font>    </b>    <br />    風急天高猿嘯哀，渚清沙白鳥飛回。無邊落木蕭蕭下，不盡長江滾滾來。    <br />    萬里悲秋常作客，百年多病獨登台。艱難苦恨繁霜鬢，潦倒新停濁酒杯。   </p>   <p>    <b>     <font color=\"#FF6600\">九日</font>    </b>    <br />    去年登高郪縣北，今日重在涪江濱。苦遭白髮不相放，羞見黃花無數新。    <br />    世亂鬱鬱久為客，路難悠悠常傍人。酒闌卻憶十年事，腸斷驪山清路塵。   </p>   <p>    <b>     <font color=\"#FF6600\">遣憤</font>    </b>    <br />    聞道花門將，論功未盡歸。自從收帝里，誰復總戎機。    <br />    蜂蠆終懷毒，雷霆可震威。莫令鞭血地，再濕漢臣衣。   </p>   <p>    <b>     <font color=\"#FF6600\">章梓州橘亭餞成都竇少尹（得涼字）</font>    </b>    <br />    秋日野亭千橘香，玉盤錦席高雲涼。主人送客何所作，行酒賦詩殊未央。    <br />    衰老應為難離別，賢聲此去有輝光。預傳籍籍新京尹，青史無勞數趙張。   </p>   <p>    <b>     <font color=\"#FF6600\">送陵州路使君赴任</font>    </b>    <br />    王室比多難，高官皆武臣。幽燕通使者，岳牧用詞人。    <br />    國待賢良急，君當拔擢新。佩刀成氣象，行蓋出風塵。    <br />    戰伐乾坤破，瘡痍府庫貧。眾僚宜潔白，萬役但平均。    <br />    霄漢瞻佳士，泥途任此身。秋天正搖落，回首大江濱。   </p>   <p>    <b>     <font color=\"#FF6600\">薄暮</font>    </b>    <br />    江水長流地，山雲薄暮時。寒花隱亂草，宿鳥擇深枝。    <br />    舊國見何日，高秋心苦悲。人生不再好，鬢髮白成絲。   </p>   <p>    <b>     <font color=\"#FF6600\">西山三首（即岷山，捍阻羌夷，全蜀巨障）</font>    </b>    <br />    彝界荒山頂，蕃州積雪邊。築城依白帝，轉粟上青天。    <br />    蜀將分旗鼓，羌兵助井泉。西戎背和好，殺氣日相纏。    <br />    辛苦三城戍，長防萬里秋。煙塵侵火井，雨雪閉松州。    <br />    風動將軍幕，天寒使者裘。漫山賊營壘，回首得無憂。    <br />    子弟猶深入，關城未解圍。蠶崖鐵馬瘦，灌口米船稀。    <br />    辯士安邊策，元戎決勝威。今朝烏鵲喜，欲報凱歌歸。   </p>   <p>    <b>     <font color=\"#FF6600\">薄遊</font>    </b>    <br />    淅淅風生砌，團團日隱牆。遙空秋雁滅，半嶺暮雲長。    <br />    病葉多先墜，寒花只暫香。巴城添淚眼，今夜復清光。   </p>   <p>    <b>     <font color=\"#FF6600\">贈韋贊善別</font>    </b>    <br />    扶病送君發，自憐猶不歸。只應盡客淚，復作掩荊扉。    <br />    江漢故人少，音書從此稀。往還二十載，歲晚寸心違。   </p>   <p>    <b>     <font color=\"#FF6600\">送李卿曄（曄，淮安忠公琇之子，時以罪貶嶺南）</font>    </b>    <br />    王子思歸日，長安已亂兵。沾衣問行在，走馬向承明。    <br />    暮景巴蜀僻，春風江漢清。晉山雖自棄，魏闕尚含情。   </p>   <p>    <b>     <font color=\"#FF6600\">絕句</font>    </b>    <br />    江邊踏青罷，回首見旌旗。風起春城暮，高樓鼓角悲。   </p>   <p>    <b>     <font color=\"#FF6600\">城上（一作空城）</font>    </b>    <br />    草滿巴西綠，空城白日長。風吹花片片，春動水茫茫。    <br />    八駿隨天子，群臣從武皇。遙聞出巡守，早晚遍遐荒。   </p>   <p>    <b>     <font color=\"#FF6600\">舍弟占歸草堂檢校聊示此詩</font>    </b>    <br />    久客應吾道，相隨獨爾來。孰知江路近，頻為草堂回。    <br />    鵝鴨宜長數，柴荊莫浪開。東林竹影薄，臘月更須栽。   </p>   <p>    <b>     <font color=\"#FF6600\">傷春五首（巴閬僻遠傷春罷始知春前已收宮闕）</font>    </b>    <br />    天下兵雖滿，春光日自濃。西京疲百戰，北闕任群凶。    <br />    關塞三千里，煙花一萬重。蒙塵清路急，御宿且誰供。    <br />    殷復前王道，周遷舊國容。蓬萊足雲氣，應合總從龍。    <br />    鶯入新年語，花開滿故枝。天青風捲幔，草碧水通池。    <br />    牢落官軍速，蕭條萬事危。鬢毛元自白，淚點向來垂。    <br />    不是無兄弟，其如有別離。巴山春色靜，北望轉逶迤。    <br />    日月還相鬥，星辰屢合圍。不成誅執法，焉得變危機。    <br />    大角纏兵氣，鉤陳出帝畿。煙塵昏御道，耆舊把天衣。    <br />    行在諸軍闕，來朝大將稀。賢多隱屠釣，王肯載同歸。    <br />    再有朝廷亂，難知消息真。近傳王在洛，復道使歸秦。    <br />    奪馬悲公主，登車泣貴嬪。蕭關迷北上，滄海欲東巡。    <br />    敢料安危體，猶多老大臣。豈無嵇紹血，沾灑屬車塵。    <br />    聞說初東幸，孤兒卻走多。難分太倉粟，競棄魯陽戈。    <br />    胡虜登前殿，王公出御河。得無中夜舞，誰憶大風歌。    <br />    春色生烽燧，幽人泣薜蘿。君臣重修德，猶足見時和。   </p>   <p>    <b>     <font color=\"#FF6600\">王閬州筵奉酬十一舅惜別之作</font>    </b>    <br />    萬壑樹聲滿，千崖秋氣高。浮舟出郡郭，別酒寄江濤。    <br />    良會不復久，此生何太勞。窮愁但有骨，群盜尚如毛。    <br />    吾舅惜分手，使君寒贈袍。沙頭暮黃鵠，失侶自哀號。   </p>   <p>    <b>     <font color=\"#FF6600\">放船</font>    </b>    <br />    送客蒼溪縣，山寒雨不開。直愁騎馬滑，故作泛舟回。    <br />    青惜峰巒過，黃知橘柚來。江流大自在，坐穩興悠哉。   </p>   <p>    <b>     <font color=\"#FF6600\">奉待嚴大夫</font>    </b>    <br />    殊方又喜故人來，重鎮還須濟世才。常怪偏裨終日待，不知旌節隔年回。    <br />    欲辭巴徼啼鶯合，遠下荊門去鷁催。身老時危思會面，一生襟抱向誰開。   </p>   <p>    <b>     <font color=\"#FF6600\">奉寄高常侍（一作寄高三十五大夫）</font>    </b>    <br />    汶上相逢年頗多，飛騰無那故人何。總戎楚蜀應全未，方駕曹劉不啻過。    <br />    今日朝廷須汲黯，中原將帥憶廉頗。天涯春色催遲暮，別淚遙添錦水波。   </p>   <p>    <b>     <font color=\"#FF6600\">奉寄章十侍御</font>    </b>    <br />    淮海維揚一俊人，金章紫綬照青春。指麾能事回天地，訓練強兵動鬼神。    <br />    湘西不得歸關羽，河內猶宜借寇恂。朝覲從容問幽側，勿云江漢有垂綸。   </p>   <p>    <b>     <font color=\"#FF6600\">將赴荊南，寄別李劍州</font>    </b>    <br />    使君高義驅今古，寥落三年坐劍州。但見文翁能化俗，焉知李廣未封侯。    <br />    路經灩澦雙蓬鬢，天入滄浪一釣舟。戎馬相逢更何日，春風回首仲宣樓。   </p>   <p>    <b>     <font color=\"#FF6600\">奉寄別馬巴州（時甫除京兆功曹在東川）</font>    </b>    <br />    勳業終歸馬伏波，功曹非復漢蕭何。扁舟繫纜沙邊久，南國浮雲水上多。    <br />    獨把魚竿終遠去，難隨鳥翼一相過。知君未愛春湖色，興在驪駒白玉珂。   </p>   <p>    <b>     <font color=\"#FF6600\">泛江</font>    </b>    <br />    方舟不用楫，極目總無波。長日容杯酒，深江淨綺羅。    <br />    亂離還奏樂，飄泊且聽歌。故國流清渭，如今花正多。   </p>   <p>    <b>     <font color=\"#FF6600\">陪王使君晦日泛江就黃家亭子二首</font>    </b>    <br />    山豁何時斷，江平不肯流。稍知花改岸，始驗鳥隨舟。    <br />    結束多紅粉，歡娛恨白頭。非君愛人客，晦日更添愁。   </p>   <p>有徑金沙軟，無人碧草芳。野畦連蛺蝶，江檻俯鴛鴦。    <br />    日晚煙花亂，風生錦繡香。不須吹急管，衰老易悲傷。   </p>   <p>    <b>     <font color=\"#FF6600\">南征</font>    </b>    <br />    春岸桃花水，雲帆楓樹林。偷生長避地，適遠更沾襟。    <br />    老病南征日，君恩北望心。百年歌自苦，未見有知音。   </p>   <p>    <b>     <font color=\"#FF6600\">久客</font>    </b>    <br />    羈旅知交態，淹留見俗情。衰顏聊自哂，小吏最相輕。    <br />    去國哀王粲，傷時哭賈生。狐狸何足道，豺虎正縱橫。   </p>   <p>    <b>     <font color=\"#FF6600\">春遠</font>    </b>    <br />    肅肅花絮晚，菲菲紅素輕。日長唯鳥雀，春遠獨柴荊。    <br />    數有關中亂，何曾劍外清。故鄉歸不得，地入亞夫營。   </p>   <p>    <b>     <font color=\"#FF6600\">暮寒</font>    </b>    <br />    霧隱平郊樹，風含廣岸波。沉沉春色靜，慘慘暮寒多。    <br />    戍鼓猶長擊，林鶯遂不歌。忽思高宴會，朱袖拂雲和。   </p>   <p>    <b>     <font color=\"#FF6600\">雙燕</font>    </b>    <br />    旅食驚雙燕，啣泥入此堂。應同避燥濕，且復過炎涼。    <br />    養子風塵際，來時道路長。今秋天地在，吾亦離殊方。   </p>   <p>    <b>     <font color=\"#FF6600\">百舌</font>    </b>    <br />    百舌來何處，重重只報春。知音兼眾語，整翮豈多身。    <br />    花密藏難見，枝高聽轉新。過時如發口，君側有讒人。   </p>   <p>    <b>     <font color=\"#FF6600\">地隅</font>    </b>    <br />    江漢山重阻，風雲地一隅。年年非故物，處處是窮途。    <br />    喪亂秦公子，悲涼楚大夫。平生心已折，行路日荒蕪。   </p>   <p>    <b>     <font color=\"#FF6600\">遊子</font>    </b>    <br />    巴蜀愁誰語，吳門興杳然。九江春草外，三峽暮帆前。    <br />    厭就成都卜，休為吏部眠。蓬萊如可到，衰白問群仙。   </p>   <p>    <b>     <font color=\"#FF6600\">歸夢</font>    </b>    <br />    道路時通塞，江山日寂寥。偷生唯一老，伐叛已三朝。    <br />    雨急青楓暮，雲深黑水遙。夢歸歸未得，不用楚辭招。   </p>   <p>    <b>     <font color=\"#FF6600\">江亭王閬州筵餞蕭遂州</font>    </b>    <br />    離亭非舊國，春色是他鄉。老畏歌聲斷，愁隨舞曲長。    <br />    二天開寵餞，五馬爛生光。川路風煙接，俱宜下鳳凰。   </p>   <p>    <b>     <font color=\"#FF6600\">絕句二首</font>    </b>    <br />    遲日江山麗，春風花草香。泥融飛燕子，沙暖睡鴛鴦。    <br />    江碧鳥逾白，山青花欲燃。今春看又過，何日是歸年。   </p>   <p>    <b>     <font color=\"#FF6600\">滕王亭子</font>    </b>    <br />    君王台榭枕巴山，萬丈丹梯尚可攀。春日鶯啼修竹裡，仙家犬吠白雲間。    <br />    清江錦石傷心麗，嫩蕊濃花滿目班。人到於今歌出牧，來遊此地不知還。   </p>   <p>    <b>     <font color=\"#FF6600\">玉台觀（滕王造）</font>    </b>    <br />    中天積翠玉台遙，上帝高居絳節朝。遂有馮夷來擊鼓，始知嬴女善吹簫。    <br />    江光隱見黿鼉窟，石勢參差烏鵲橋。更肯紅顏生羽翼，便應黃髮老漁樵。   </p>   <p>    <b>     <font color=\"#FF6600\">滕王亭子</font>    </b>    <br />    寂寞春山路，君王不復行。古牆猶竹色，虛閣自松聲。    <br />    鳥雀荒村暮，雲霞過客情。尚思歌吹入，千騎把霓旌。   </p>   <p>    <b>     <font color=\"#FF6600\">玉台觀</font>    </b>    <br />    浩劫因王造，平台訪古遊。彩雲蕭史駐，文字魯恭留。    <br />    宮闕通群帝，乾坤到十洲。人傳有笙鶴，時過此山頭。   </p>   <p>    <b>     <font color=\"#FF6600\">渡江</font>    </b>    <br />    春江不可渡，二月已風濤。舟楫欹斜疾，魚龍偃臥高。    <br />    渚花兼素錦，汀草亂青袍。戲問垂綸客，悠悠見汝曹。   </p>   <p>    <b>     <font color=\"#FF6600\">喜雨</font>    </b>    <br />    南國旱無雨，今朝江出雲。入空才漠漠，灑迥已紛紛。    <br />    巢燕高飛盡，林花潤色分。晚來聲不絕，應得夜深聞。   </p>   <p>    <b>     <font color=\"#FF6600\">送韋郎司直歸成都</font>    </b>    <br />    竄身來蜀地，同病得韋郎。天下干戈滿，江邊歲月長。    <br />    別筵花欲暮，春日鬢俱蒼。為問南溪竹，抽梢合過牆。   </p>   <p>    <b>     <font color=\"#FF6600\">將赴成都草堂途中有作，先寄嚴鄭公五首</font>    </b>    <br />    得歸茅屋赴成都，直為文翁再剖符。但使閭閻還揖讓，敢論松竹久荒蕪。    <br />    魚知丙穴由來美，酒憶郫筒不用酤。五馬舊曾諳小徑，幾回書札待潛夫。   </p>   <p>處處青江帶白蘋，故園猶得見殘春。雪山斥候無兵馬，錦里逢迎有主人。    <br />    休怪兒童延俗客，不教鵝鴨惱比鄰。習池未覺風流盡，況復荊州賞更新。   </p>   <p>竹寒沙碧浣花溪，菱刺籐梢咫尺迷。過客徑須愁出入，居人不自解東西。    <br />    書籤藥裹封蛛網，野店山橋送馬蹄。豈藉荒庭春草色，先判一飲醉如泥。   </p>   <p>常苦沙崩損藥欄，也從江檻落風湍。新松恨不高千尺，惡竹應須斬萬竿。    <br />    生理只憑黃閣老，衰顏欲付紫金丹。三年奔走空皮骨，信有人間行路難。   </p>   <p>錦官城西生事微，烏皮几在還思歸。昔去為憂亂兵入，今來已恐鄰人非。    <br />    側身天地更懷古，回首風塵甘息機。共說總戎雲鳥陣，不妨遊子芰荷衣。   </p>   <p>    <b>     <font color=\"#FF6600\">別房太尉墓（在閬州）</font>    </b>    <br />    他鄉復行役，駐馬別孤墳。近淚無乾土，低空有斷雲。    <br />    對棋陪謝傅，把劍覓徐君。唯見林花落，鶯啼送客聞。   </p>   <p>    <b>     <font color=\"#FF6600\">自閬州領妻子卻赴蜀山行三首</font>    </b>    <br />    汩汩避群盜，悠悠經十年。不成向南國，復作遊西川。    <br />    物役水虛照，魂傷山寂然。我生無倚著，盡室畏途邊。    <br />    長林偃風色，回復意猶迷。衫裛翠微潤，馬銜青草嘶。    <br />    棧懸斜避石，橋斷卻尋溪。何日干戈盡，飄飄愧老妻。    <br />    行色遞隱見，人煙時有無。僕夫穿竹語，稚子入雲呼。    <br />    轉石驚魑魅，抨弓落狖鼯。真供一笑樂，似欲慰窮途。   </p>   <p>    <b>     <font color=\"#FF6600\">山館（一作移居公安山館，編入江陵詩後）</font>    </b>    <br />    南國晝多霧，北風天正寒。路危行木杪，身遠宿雲端。    <br />    山鬼吹燈滅，廚人語夜闌。雞鳴問前館，世亂敢求安。   </p>   <p>    <b>     <font color=\"#FF6600\">行次鹽亭縣聊題四韻奉簡嚴遂州蓬州兩使君咨議諸昆季</font>    </b>    <br />    馬首見鹽亭，高山擁縣青。雲溪花淡淡，春郭水泠泠。    <br />    全蜀多名士，嚴家聚德星。長歌意無極，好為老夫聽。   </p>   <p>    <b>     <font color=\"#FF6600\">倚杖（鹽亭縣作）</font>    </b>    <br />    看花雖郭內，倚杖即溪邊。山縣早休市，江橋春聚船。    <br />    狎鷗輕白浪，歸雁喜青天。物色兼生意，淒涼憶去年。   </p>   <p>    <b>     <font color=\"#FF6600\">陪王漢州留杜綿州泛房公西湖（房琯刺漢州時所鑿）</font>    </b>    <br />    舊相恩追後，春池賞不稀。闕庭分未到，舟楫有光輝。    <br />    豉化蓴絲熟，刀鳴鱠縷飛。使君雙皂蓋，灘淺正相依。   </p>   <p>    <b>     <font color=\"#FF6600\">舟前小鵝兒（漢州城西北角官池作官池即房公湖）</font>    </b>    <br />    鵝兒黃似酒，對酒愛新鵝。引頸嗔船逼，無行亂眼多。    <br />    翅開遭宿雨，力小困滄波。客散層城暮，狐狸奈若何。   </p>   <p>    <b>     <font color=\"#FF6600\">得房公池鵝</font>    </b>    <br />    房相西亭鵝一群，眠沙泛浦白於雲。鳳凰池上應回首，為報籠隨王右軍。   </p>   <p>    <b>     <font color=\"#FF6600\">答楊梓州</font>    </b>    <br />    悶到房公池水頭，坐逢楊子鎮東州。卻向青溪不相見，回船應載阿戎遊。   </p>   <p>    <b>     <font color=\"#FF6600\">登樓</font>    </b>    <br />    花近高樓傷客心，萬方多難此登臨。錦江春色來天地，玉壘浮雲變古今。    <br />    北極朝廷終不改，西山寇盜莫相侵。可憐後主還祠廟，日暮聊為梁甫吟。   </p>   <p>    <b>     <font color=\"#FF6600\">春歸</font>    </b>    <br />    苔徑臨江竹，茅簷覆地花。別來頻甲子，倏忽又春華。    <br />    倚杖看孤石，傾壺就淺沙。遠鷗浮水靜，輕燕受風斜。    <br />    世路雖多梗，吾生亦有涯。此身醒復醉，乘興即為家。   </p>   <p>    <b>     <font color=\"#FF6600\">歸雁</font>    </b>    <br />    東來萬里客，亂定幾年歸。腸斷江城雁，高高正北飛。   </p>   <p>    <b>     <font color=\"#FF6600\">贈王二十四侍御契四十韻（王契，字佐卿，京兆人）</font>    </b>    <br />    往往雖相見，飄飄愧此身。不關輕紱冕，俱是避風塵。    <br />    一別星橋夜，三移斗柄春。敗亡非赤壁，奔走為黃巾。    <br />    子去何瀟灑，余藏異隱淪。書成無過雁，衣故有懸鶉。    <br />    恐懼行裝數，伶俜臥疾頻。曉鶯工迸淚，秋月解傷神。    <br />    會面嗟黧黑，含淒話苦辛。接輿還入楚，王粲不歸秦。    <br />    錦里殘丹灶，花溪得釣綸。消中只自惜，晚起索誰親。    <br />    伏柱聞周史，乘槎有漢臣。鴛鴻不易狎，龍虎未宜馴。    <br />    客則掛冠至，交非傾蓋新。由來意氣合，直取性情真。    <br />    浪跡同生死，無心恥賤貧。偶然存蔗芋，幸各對松筠。    <br />    粗飯依他日，窮愁怪此辰。女長裁褐穩，男大卷書勻。    <br />    漰口江如練，蠶崖雪似銀。名園當翠巘，野棹沒青蘋。    <br />    屢喜王侯宅，時邀江海人。追隨不覺晚，款曲動彌旬。    <br />    但使芝蘭秀，何煩棟宇鄰。山陽無俗物，鄭驛正留賓。    <br />    出入並鞍馬，光輝參席珍。重遊先主廟，更歷少城闉。    <br />    石鏡通幽魄，琴台隱絳唇。送終惟糞土，結愛獨荊榛。    <br />    置酒高林下，觀棋積水濱。區區甘累趼，稍稍息勞筋。    <br />    網聚粘圓鯽，絲繁煮細蓴。長歌敲柳癭，小睡憑籐輪。    <br />    農月須知課，田家敢忘勤。浮生難去食，良會惜清晨。    <br />    列國兵戈暗，今王德教淳。要聞除猰貐，休作畫麒麟。    <br />    洗眼看輕薄，虛懷任屈伸。莫令膠漆地，萬古重雷陳。   </p>   <p>    <b>     <font color=\"#FF6600\">寄董卿嘉榮十韻</font>    </b>    <br />    聞道君牙帳，防秋近赤霄。下臨千雪嶺，卻背五繩橋。    <br />    海內久戎服，京師今晏朝。犬羊曾爛熳，宮闕尚蕭條。    <br />    猛將宜嘗膽，龍泉必在腰。黃圖遭污辱，月窟可焚燒。    <br />    會取干戈利，無令斥候驕。居然雙捕虜，自是一嫖姚。    <br />    落日思輕騎，高天憶射鵰。雲台畫形像，皆為掃氛妖。   </p>   <p>    <b>     <font color=\"#FF6600\">寄司馬山人十二韻</font>    </b>    <br />    關內昔分袂，天邊今轉蓬。驅馳不可說，談笑偶然同。    <br />    道術曾留意，先生早擊蒙。家家迎薊子，處處識壺公。    <br />    長嘯峨嵋北，潛行玉壘東。有時騎猛虎，虛室使仙童。    <br />    髮少何勞白，顏衰肯更紅。望雲悲轗軻，畢景羨沖融。    <br />    喪亂形仍役，淒涼信不通。懸旌要路口，倚劍短亭中。    <br />    永作殊方客，殘生一老翁。相哀骨可換，亦遣馭清風。   </p>   <p>    <b>     <font color=\"#FF6600\">黃河二首</font>    </b>    <br />    黃河北岸海西軍，椎鼓鳴鐘天下聞。鐵馬長鳴不知數，胡人高鼻動成群。   </p>   <p>黃河西岸是吾蜀，欲須供給家無粟。願驅眾庶戴君王，混一車書棄金玉。</p>   <p>    <b>     <font color=\"#FF6600\">寄李十四員外布十二韻</font>    </b>    <br />    名參漢望苑，職述景題輿。巫峽將之郡，荊門好附書。    <br />    遠行無自苦，內熱比何如。正是炎天闊，那堪野館疏。    <br />    黃牛平駕浪，畫鷁上凌虛。試待盤渦歇，方期解纜初。    <br />    悶能過小徑，自為摘嘉蔬。渚柳元幽僻，村花不掃除。    <br />    宿陰繁素柰，過雨亂紅蕖。寂寂夏先晚，泠泠風有餘。    <br />    江清心可瑩，竹冷髮堪梳。直作移巾几，秋帆發弊廬。   </p>   <p>    <b>     <font color=\"#FF6600\">歸來</font>    </b>    <br />    客裡有所過，歸來知路難。開門野鼠走，散帙壁魚乾。    <br />    洗杓開新醞，低頭拭小盤。憑誰給麴蘗，細酌老江干。   </p>   <p>    <b>     <font color=\"#FF6600\">王錄事許修草堂貲不到，聊小詰</font>    </b>    <br />    為嗔王錄事，不寄草堂貲。昨屬愁春雨，能忘欲漏時。   </p>   <p>    <b>     <font color=\"#FF6600\">寄邛州崔錄事</font>    </b>    <br />    邛州崔錄事，聞在果園坊。久待無消息，終朝有底忙。    <br />    應愁江樹遠，怯見野亭荒。浩蕩風塵外，誰知酒熟香。   </p>   <p>    <b>     <font color=\"#FF6600\">過故斛斯校書莊二首</font>    </b>    <br />    此老已雲歿，鄰人嗟亦休。竟無宣室召，徒有茂陵求。    <br />    妻子寄他食，園林非昔遊。空餘繐帷在，淅淅野風秋。    <br />    燕入非旁捨，鷗歸只故池。斷橋無復板，臥柳自生枝。    <br />    遂有山陽作，多慚鮑叔知。素交零落盡，白首淚雙垂。   </p>   <p>    <b>     <font color=\"#FF6600\">立秋雨院中有作</font>    </b>    <br />    山雲行絕塞，大火復西流。飛雨動華屋，蕭蕭梁棟秋。    <br />    窮途愧知己，暮齒借前籌。已費清晨謁，那成長者謀。    <br />    解衣開北戶，高枕對南樓。樹濕風涼進，江喧水氣浮。    <br />    禮寬心有適，節爽病微瘳。主將歸調鼎，吾還訪舊丘。   </p>   <p>    <b>     <font color=\"#FF6600\">丹青引，贈曹將軍霸</font>    </b>    <br />    將軍魏武之子孫，於今為庶為清門。英雄割據雖已矣，文彩風流猶尚存。    <br />    學書初學衛夫人，但恨無過王右軍。丹青不知老將至，富貴於我如浮雲。    <br />    開元之中常引見，承恩數上南熏殿。凌煙功臣少顏色，將軍下筆開生面。    <br />    良相頭上進賢冠，猛將腰間大羽箭。褒公鄂公毛髮動，英姿颯爽來酣戰。    <br />    先帝天馬玉花驄，畫工如山貌不同。是日牽來赤墀下，迥立閶闔生長風。    <br />    詔謂將軍拂絹素，意匠慘澹經營中。斯須九重真龍出，一洗萬古凡馬空。    <br />    玉花卻在御榻上，榻上庭前屹相向。至尊含笑催賜金，圉人太僕皆惆悵。    <br />    弟子韓幹早入室，亦能畫馬窮殊相。幹惟畫肉不畫骨，忍使驊騮氣凋喪。    <br />    將軍畫善蓋有神，必逢佳士亦寫真。即今飄泊干戈際，屢貌尋常行路人。    <br />    途窮反遭俗眼白，世上未有如公貧。但看古來盛名下，終日坎壈纏其身。   </p>   <p>    <b>     <font color=\"#FF6600\">閬州東樓筵，奉送十一舅往青城縣，得昏字</font>    </b>    <br />    層城有高樓，制古丹雘存。迢迢百餘尺，豁達開四門。    <br />    雖有車馬客，而無人世喧。遊目俯大江，列筵慰別魂。    <br />    是時秋冬交，節往顏色昏。天寒鳥獸休，霜露在草根。    <br />    今我送舅氏，萬感集清尊。豈伊山川間，回首盜賊繁。    <br />    高賢意不暇，王命久崩奔。臨風欲慟哭，聲出已復吞。   </p>   <p>    <b>     <font color=\"#FF6600\">嚴氏溪放歌行（溪在閬州東百餘里）</font>    </b>    <br />    天下甲馬未盡銷，豈免溝壑常漂漂。劍南歲月不可度，邊頭公卿仍獨驕。    <br />    費心姑息是一役，肥肉大酒徒相要。嗚呼古人已糞土，獨覺志士甘漁樵。    <br />    況我飄轉無定所，終日慼慼忍羈旅。秋宿霜溪素月高，喜得與子長夜語。    <br />    東遊西還力實倦，從此將身更何許。知子松根長茯苓，遲暮有意來同煮。   </p>   <p>    <b>     <font color=\"#FF6600\">南池（在閬中縣東南，即彭道將魚池）</font>    </b>    <br />    崢嶸巴閬間，所向盡山谷。安知有蒼池，萬頃浸坤軸。    <br />    呀然閬城南，枕帶巴江腹。芰荷入異縣，粳稻共比屋。    <br />    皇天不無意，美利戒止足。高田失西成，此物頗豐熟。    <br />    清源多眾魚，遠岸富喬木。獨歎楓香林，春時好顏色。    <br />    南有漢王祠，終朝走巫祝。歌舞散靈衣，荒哉舊風俗。    <br />    高堂亦明王，魂魄猶正直。不應空陂上，縹緲親酒食。    <br />    淫祀自古昔，非唯一川瀆。干戈浩茫茫，地僻傷極目。    <br />    平生江海興，遭亂身侷促。駐馬問漁舟，躊躇慰羈束。   </p>   <p>    <b>     <font color=\"#FF6600\">發閬中</font>    </b>    <br />    前有毒蛇後猛虎，溪行盡日無村塢。江風蕭蕭雲拂地，山木慘慘天欲雨。    <br />    女病妻憂歸意速，秋花錦石誰復數。別家三月一得書，避地何時免愁苦。   </p>   <p>    <b>     <font color=\"#FF6600\">寄韓諫議</font>    </b>    <br />    今我不樂思岳陽，身欲奮飛病在床。美人娟娟隔秋水，濯足洞庭望八荒。    <br />    鴻飛冥冥日月白，青楓葉赤天雨霜。玉京群帝集北斗，或騎騏驎翳鳳凰。    <br />    芙蓉旌旗煙霧樂，影動倒景搖瀟湘。星宮之君醉瓊漿，羽人稀少不在旁。    <br />    似聞昨者赤松子，恐是漢代韓張良。昔隨劉氏定長安，帷幄未改神慘傷。    <br />    國家成敗吾豈敢，色難腥腐餐風香。周南留滯古所惜，南極老人應壽昌。    <br />    美人胡為隔秋水，焉得置之貢玉堂。   </p>   <p>    <b>     <font color=\"#FF6600\">憶昔二首</font>    </b>    <br />    憶昔先皇巡朔方，千乘萬騎入咸陽。陰山驕子汗血馬，長驅東胡胡走藏。    <br />    鄴城反覆不足怪，關中小兒壞紀綱，張後不樂上為忙。    <br />    至今今上猶撥亂，勞身焦思補四方。我昔近侍叨奉引，出兵整肅不可當。    <br />    為留猛士守未央，致使岐雍防西羌。犬戎直來坐御林，百官跣足隨天王。    <br />    願見北地傅介子，老儒不用尚書郎。   </p>   <p>憶昔開元全盛日，小邑猶藏萬家室。稻米流脂粟米白，公私倉廩俱豐實。    <br />    九州道路無豺虎，遠行不勞吉日出。齊紈魯縞車班班，男耕女桑不相失。    <br />    宮中聖人奏雲門，天下朋友皆膠漆。百餘年間未災變，叔孫禮樂蕭何律。    <br />    豈聞一絹直萬錢，有田種穀今流血。洛陽宮殿燒焚盡，宗廟新除狐兔穴。    <br />    傷心不忍問耆舊，復恐初從亂離說。小臣魯鈍無所能，朝廷記識蒙祿秩。    <br />    周宣中興望我皇，灑血江漢身衰疾。   </p>   <p>    <b>     <font color=\"#FF6600\">冬狩行（時梓州刺史章彝兼侍御史留後東川）</font>    </b>    <br />    君不見東川節度兵馬雄，校獵亦似觀成功。    <br />    夜發猛士三千人，清晨合圍步驟同。禽獸已斃十七八，殺聲落日回蒼穹。    <br />    幕前生致九青兕，駱駝礧峞垂玄熊。東西南北百里間，彷彿蹴踏寒山空。    <br />    有鳥名鴝鵒，力不能高飛逐走蓬。肉味不足登鼎俎，何為見羈虞羅中。    <br />    春蒐冬狩侯得同，使君五馬一馬驄。況今攝行大將權，號令頗有前賢風。    <br />    飄然時危一老翁，十年厭見旌旗紅。喜君士卒甚整肅，為我回轡擒西戎。    <br />    草中狐兔盡何益，天子不在咸陽宮。朝廷雖無幽王禍，得不哀痛塵再蒙。    <br />    嗚呼，得不哀痛塵再蒙。   </p>   <p>    <b>     <font color=\"#FF6600\">自平</font>    </b>    <br />    自平宮中呂太一，收珠南海千餘日。近供生犀翡翠稀，復恐征戎干戈密。    <br />    蠻溪豪族小動搖，世封刺史非時朝。蓬萊殿前諸主將，才如伏波不得驕。   </p>   <p>    <b>     <font color=\"#FF6600\">釋悶</font>    </b>    <br />    四海十年不解兵，犬戎也復臨咸京。失道非關出襄野，揚鞭忽是過胡城。    <br />    豺狼塞路人斷絕。烽火照夜屍縱橫。天子亦應厭奔走，群公固合思昇平。    <br />    但恐誅求不改轍，聞道嬖孽能全生。江邊老翁錯料事，眼暗不見風塵清。   </p>   <p>    <b>     <font color=\"#FF6600\">贈別賀蘭銛</font>    </b>    <br />    黃雀飽野粟，群飛動荊榛。今君抱何恨，寂寞向時人。    <br />    老驥倦驤首，蒼鷹愁易馴。高賢世未識，固合嬰饑貧。    <br />    國步初返正，乾坤尚風塵。悲歌鬢髮白，遠赴湘吳春。    <br />    我戀岷下芋，君思千里蓴。生離與死別，自古鼻酸辛。   </p>   <p>    <b>     <font color=\"#FF6600\">別唐十五誡，因寄禮部賈侍郎（賈至）</font>    </b>    <br />    九載一相逢，百年能幾何。復為萬里別，送子山之阿。    <br />    白鶴久同林，潛魚本同河。未知棲集期，衰老強高歌。    <br />    歌罷兩淒惻，六龍忽蹉跎。相視髮皓白，況難駐羲和。    <br />    胡星墜燕地，漢將仍橫戈。蕭條四海內，人少豺虎多。    <br />    少人慎莫投，多虎信所過。饑有易子食，獸猶畏虞羅。    <br />    子負經濟才，天門郁嵯峨。飄搖適東周，來往若崩波。    <br />    南宮吾故人，白馬金盤陀。雄筆映千古，見賢心靡他。    <br />    念子善師事，歲寒守舊柯。為吾謝賈公，病肺臥江沱。   </p>   <p>    <b>     <font color=\"#FF6600\">閬山歌</font>    </b>    <br />    閬州城東靈山白，閬州城北玉台碧。松浮欲盡不盡雲，江動將崩未崩石。    <br />    那知根無鬼神會，已覺氣與嵩華敵。中原格鬥且未歸，應結茅齋看青壁。   </p>   <p>    <b>     <font color=\"#FF6600\">閬水歌</font>    </b>    <br />    嘉陵江色何所似，石黛碧玉相因依。正憐日破浪花出，更復春從沙際歸。    <br />    巴童蕩槳欹側過，水雞銜魚來去飛。閬中勝事可腸斷，閬州城南天下稀。   </p>   <p>    <b>     <font color=\"#FF6600\">草堂</font>    </b>    <br />    昔我去草堂，蠻夷塞成都。今我歸草堂，成都適無虞。    <br />    請陳初亂時，反覆乃須臾。大將赴朝廷，群小起異圖。    <br />    中宵斬白馬，盟歃氣已粗。西取邛南兵，北斷劍閣隅。    <br />    布衣數十人，亦擁專城居。其勢不兩大，始聞蕃漢殊。    <br />    西卒卻倒戈，賊臣互相誅。焉知肘腋禍，自及梟獍徒。    <br />    義士皆痛憤，紀綱亂相逾。一國實三公，萬人欲為魚。    <br />    唱和作威福，孰肯辨無辜。眼前列杻械，背後吹笙竽。    <br />    談笑行殺戮，濺血滿長衢。到今用鉞地，風雨聞號呼。    <br />    鬼妾與鬼馬，色悲充爾娛。國家法令在，此又足驚吁。    <br />    賤子且奔走，三年望東吳。弧矢暗江海，難為遊五湖。    <br />    不忍竟捨此，復來薙榛蕪。入門四松在，步屜萬竹疏。    <br />    舊犬喜我歸，低徊入衣裾。鄰舍喜我歸，酤酒攜胡蘆。    <br />    大官喜我來，遣騎問所須。城郭喜我來，賓客隘村墟。    <br />    天下尚未寧，健兒勝腐儒。飄搖風塵際，何地置老夫。    <br />    於時見疣贅，骨髓幸未枯。飲啄愧殘生，食薇不敢餘。   </p>   <p>    <b>     <font color=\"#FF6600\">四松</font>    </b>    <br />    四松初移時，大抵三尺強。別來忽三載，離立如人長。    <br />    會看根不拔，莫計枝凋傷。幽色幸秀髮，疏柯亦昂藏。    <br />    所插小藩籬，本亦有堤防。終然掁撥損，得吝千葉黃。    <br />    敢為故林主，黎庶猶未康。避賊今始歸，春草滿空堂。    <br />    覽物歎衰謝，及茲慰淒涼。清風為我起，灑面若微霜。    <br />    足以送老姿，聊待偃蓋張。我生無根帶，配爾亦茫茫。    <br />    有情且賦詩，事跡可兩忘。勿矜千載後，慘澹蟠穹蒼。   </p>   <p>    <b>     <font color=\"#FF6600\">水檻</font>    </b>    <br />    蒼江多風飆，雲雨晝夜飛。茅軒駕巨浪，焉得不低垂。    <br />    遊子久在外，門戶無人持。高岸尚如谷，何傷浮柱欹。    <br />    扶顛有勸誡，恐貽識者嗤。既殊大廈傾，可以一木支。    <br />    臨川視萬里，何必闌檻為。人生感故物，慷慨有餘悲。   </p>   <p>    <b>     <font color=\"#FF6600\">破船</font>    </b>    <br />    平生江海心，宿昔具扁舟。豈惟青溪上，日傍柴門遊。    <br />    蒼皇避亂兵，緬邈懷舊丘。鄰人亦已非，野竹獨修修。    <br />    船舷不重扣，埋沒已經秋。仰看西飛翼，下愧東逝流。    <br />    故者或可掘，新者亦易求。所悲數奔竄，白屋難久留。   </p>   <p>    <b>     <font color=\"#FF6600\">營屋</font>    </b>    <br />    我有陰江竹，能令朱夏寒。陰通積水內，高入浮雲端。    <br />    甚疑鬼物憑，不顧翦伐殘。東偏若面勢，戶牖永可安。    <br />    愛惜已六載，茲晨去千竿。蕭蕭見白日，洶洶開奔湍。    <br />    度堂匪華麗，養拙異考槃。草茅雖薙葺，衰疾方少寬。    <br />    洗然順所適，此足代加餐。寂無斤斧響，庶遂憩息歡。   </p>   <p>    <b>     <font color=\"#FF6600\">除草</font>    </b>    <br />    草有害於人，曾何生阻修。其毒甚蜂蠆，其多彌道周。    <br />    清晨步前林，江色未散憂。芒刺在我眼，焉能待高秋。    <br />    霜露一沾凝，蕙葉亦難留。荷鋤先童稚，日入仍討求。    <br />    轉致水中央，豈無雙釣舟。頑根易滋蔓，敢使依舊丘。    <br />    自茲藩籬曠，更覺松竹幽。芟夷不可闕，疾惡信如讎。   </p>   <p>    <b>     <font color=\"#FF6600\">揚旗</font>    </b>    <br />    江雨颯長夏，府中有餘清。我公會賓客，肅肅有異聲。    <br />    初筵閱軍裝，羅列照廣庭。庭空六馬入，    <a target=\"_blank\" href=\"http://140.111.1.40/yitic/frc/frc16617.htm\">●</a>    <a target=\"_blank\" href=\"http://140.111.1.40/yitic/frc/frc16661.htm\">●</a>揚旗旌。    <br />    回回偃飛蓋，熠熠迸流星。來纏風飆急，去擘山嶽傾。    <br />    材歸俯身盡，妙取略地平。虹霓就掌握，舒卷隨人輕。    <br />    三州陷犬戎，但見西嶺青。公來練猛士，欲奪天邊城。    <br />    此堂不易升，庸蜀日已寧。吾徒且加餐，休適蠻與荊。   </p>   <p>    <b>     <font color=\"#FF6600\">太子張舍人遺織成褥段</font>    </b>    <br />    客從西北來，遺我翠織成。開緘風濤湧，中有掉尾鯨。    <br />    逶迤羅水族，瑣細不足名。客云充君褥，承君終宴榮。    <br />    空堂魑魅走，高枕形神清。領客珍重意，顧我非公卿。    <br />    留之懼不祥，施之混柴荊。服飾定尊卑，大哉萬古程。    <br />    今我一賤老，裋褐更無營。煌煌珠宮物，寢處禍所嬰。    <br />    歎息當路子，干戈尚縱橫。掌握有權柄，衣馬自肥輕。    <br />    李鼎死岐陽，實以驕貴盈。來瑱賜自盡，氣豪直阻兵。    <br />    皆聞黃金多，坐見悔吝生。奈何田舍翁，受此厚貺情。    <br />    錦鯨卷還客，始覺心和平。振我粗席塵，愧客茹藜羹。   </p>   <p>    <b>     <font color=\"#FF6600\">莫相疑行</font>    </b>    <br />    男兒生無所成頭皓白，牙齒欲落真可惜。    <br />    憶獻三賦蓬萊宮，自怪一日聲輝赫。集賢學士如堵牆，觀我落筆中書堂。    <br />    往時文彩動人主，此日饑寒趨路旁。晚將末契託年少，當面輸心背面笑。    <br />    寄謝悠悠世上兒，不爭好惡莫相疑。   </p>   <p>    <b>     <font color=\"#FF6600\">別蔡十四著作</font>    </b>    <br />    賈生慟哭後，寥落無其人。安知蔡夫子，高義邁等倫。    <br />    獻書謁皇帝，志已清風塵。流涕灑丹極，萬乘為酸辛。    <br />    天地則創痍，朝廷當正臣。異才復間出，周道日惟新。    <br />    使蜀見知己，別顏始一伸。主人薨城府，扶櫬歸咸秦。    <br />    巴道此相逢，會我病江濱。憶念鳳翔都，聚散俄十春。    <br />    我衰不足道，但願子意陳。稍令社稷安，自契魚水親。    <br />    我雖消渴甚，敢忘帝力勤。尚思未朽骨，復睹耕桑民。    <br />    積水駕三峽，浮龍倚長津。揚舲洪濤間，仗子濟物身。    <br />    鞍馬下秦塞，王城通北辰。玄甲聚不散，兵久食恐貧。    <br />    窮穀無粟帛，使者來相因。若憑南轅吏，書札到天垠。   </p>   <p>    <b>     <font color=\"#FF6600\">杜鵑</font>    </b>    <br />    西川有杜鵑，東川無杜鵑。涪萬無杜鵑，雲安有杜鵑。    <br />    我昔遊錦城，結廬錦水邊。有竹一頃餘，喬木上參天。    <br />    杜鵑暮春至，哀哀叫其間。我見常再拜，重是古帝魂。    <br />    生子百鳥巢，百鳥不敢嗔。仍為喂其子，禮若奉至尊。    <br />    鴻雁及羔羊，有禮太古前。行飛與跪乳，識序如知恩。    <br />    聖賢古法則，付與後世傳。君看禽鳥情，猶解事杜鵑。    <br />    今忽暮春間，值我病經年。身病不能拜，淚下如迸泉。   </p>   <p>    <b>     <font color=\"#FF6600\">客居</font>    </b>    <br />    客居所居堂，前江後山根。下塹萬尋岸，蒼濤郁飛翻。    <br />    蔥青眾木梢，邪豎雜石痕。子規晝夜啼，壯士斂精魂。    <br />    峽開四千里，水合數百源。人虎相半居，相傷終兩存。    <br />    蜀麻久不來，吳鹽擁荊門。西南失大將，商旅自星奔。    <br />    今又降元戎，已聞動行軒。舟子候利涉，亦憑節制尊。    <br />    我在路中央，生理不得論。臥愁病腳廢，徐步視小園。    <br />    短畦帶碧草，悵望思王孫。鳳隨其皇去，籬雀暮喧繁。    <br />    覽物想故國，十年別荒村。日暮歸幾翼，北林空自昏。    <br />    安得覆八溟，為君洗乾坤。稷契易為力，犬戎何足吞。    <br />    儒生老無成，臣子憂四番。篋中有舊筆，情至時復援。   </p>   <p>    <b>     <font color=\"#FF6600\">客堂</font>    </b>    <br />    憶昨離少城，而今異楚蜀。捨舟復深山，窅窕一林麓。    <br />    棲泊雲安縣，消中內相毒。舊疾甘載來，衰年得無足。    <br />    死為殊方鬼，頭白免短促。老馬終望雲，南雁意在北。    <br />    別家長兒女，欲起慚筋力。客堂序節改，具物對羈束。    <br />    石暄蕨芽紫，渚秀蘆筍綠。巴鶯紛未稀，徼麥早向熟。    <br />    悠悠日動江，漠漠春辭木。台郎選才俊，自顧亦已極。    <br />    前輩聲名人，埋沒何所得。居然綰章紱，受性本幽獨。    <br />    平生憩息地，必種數竿竹。事業只濁醪，營葺但草屋。    <br />    上公有記者，累奏資薄祿。主憂豈濟時，身遠彌曠職。    <br />    循文廟算正，獻可天衢直。尚想趨朝廷，毫髮裨社稷。    <br />    形骸今若是，進退委行色。   </p>   <p>    <b>     <font color=\"#FF6600\">石研詩</font>    </b>    <br />    平公今詩伯，秀髮吾所羨。奉使三峽中，長嘯得石研。    <br />    巨璞禹鑿餘，異狀君獨見。其滑乃波濤，其光或雷電。    <br />    聯坳各盡墨，多水遞隱現。揮灑容數人，十手可對面。    <br />    比公頭上冠，貞質未為賤。當公賦佳句，況得終清宴。    <br />    公含起草姿，不遠明光殿。致於丹青地，知汝隨顧眄。   </p>   <p>    <b>     <font color=\"#FF6600\">水閣朝霽，奉簡嚴雲安（一作雲安嚴明府）</font>    </b>    <br />    東城抱春岑，江閣鄰石面。崔嵬晨雲白，朝旭射芳甸。    <br />    雨檻臥花叢，風床展書卷。鉤簾宿鷺起，丸藥流鶯囀。    <br />    呼婢取酒壺，續兒誦文選。晚交嚴明府，矧此數相見。   </p>   <p>    <b>     <font color=\"#FF6600\">贈鄭十八賁（雲安令）</font>    </b>    <br />    溫溫士君子，令我懷抱盡。靈芝冠眾芳，安得闕親近。    <br />    遭亂意不歸，竄身跡非隱。細人尚姑息，吾子色愈謹。    <br />    高懷見物理，識者安肯哂。卑飛欲何待，捷徑應未忍。    <br />    示我百篇文，詩家一標準。羈離交屈宋，牢落值顏閔。    <br />    水陸迷畏途，藥餌駐修軫。古人日以遠，青史字不泯。    <br />    步趾詠唐虞，追隨飯葵堇。數杯資好事，異味煩縣尹。    <br />    心雖在朝謁，力與願矛盾。抱病排金門，衰容豈為敏。   </p>   <p>    <b>     <font color=\"#FF6600\">三韻三篇</font>    </b>    <br />    高馬勿唾面，長魚無損鱗。辱馬馬毛焦，困魚魚有神。    <br />    君看磊落士，不肯易其身。   </p>   <p>蕩蕩萬斛船，影若揚白虹。起檣必椎牛，掛席集眾功。    <br />    自非風動天，莫置大水中。   </p>   <p>烈士惡多門，小人自同調。名利苟可取，殺身傍權要。    <br />    何當官曹清，爾輩堪一笑。   </p>   <p>    <b>     <font color=\"#FF6600\">青絲（青絲白馬，用侯景事，以比僕固懷恩）</font>    </b>    <br />    青絲白馬誰家子，粗豪且逐風塵起。不聞漢主放妃嬪，近靜潼關掃蜂蟻。    <br />    殿前兵馬破汝時，十月即為齏粉期。未如面縛歸金闕，萬一皇恩下玉墀。   </p>   <p>    <b>     <font color=\"#FF6600\">近聞</font>    </b>    <br />    近聞犬戎遠遁逃，牧馬不敢侵臨洮。渭水逶迤白日淨，隴山蕭瑟秋雲高。    <br />    崆峒五原亦無事，北庭數有關中使。似聞贊普更求親，舅甥和好應難棄。   </p>   <p>    <b>     <font color=\"#FF6600\">蠶穀行</font>    </b>    <br />    天下郡國向萬城，無有一城無甲兵。焉得鑄甲作農器，一寸荒田牛得耕。    <br />    牛盡耕，蠶亦成。不勞烈士淚滂沱，男穀女絲行復歌。   </p>   <p>    <b>     <font color=\"#FF6600\">折檻行</font>    </b>    <br />    嗚呼房魏不復見，秦王學士時難羨。青衿冑子困泥塗，白馬將軍若雷電。    <br />    千載少似朱雲人，至今折檻空嶙峋。婁公不語宋公語，尚憶先皇容直臣。   </p>   <p>    <b>     <font color=\"#FF6600\">引水</font>    </b>    <br />    月峽瞿塘雲作頂，亂石崢嶸俗無井。雲安酤水奴僕悲，魚復移居心力省。    <br />    白帝城西萬竹蟠，接筒引水喉不乾。人生留滯生理難，斗水何直百憂寬。   </p>   <p>    <b>     <font color=\"#FF6600\">古柏行</font>    </b>    <br />    孔明廟前有老柏，柯如青銅根如石。霜皮溜雨四十圍，黛色參天二千尺。    <br />    君臣已與時際會，樹木猶為人愛惜。雲來氣接巫峽長，月出寒通雪山白。    <br />    憶昨路繞錦亭東，先主武侯同閟宮。崔嵬枝幹郊原古，窈窕丹青戶牖空。    <br />    落落盤踞雖得地，冥冥孤高多烈風。扶持自是神明力，正直原因造化功。    <br />    大廈如傾要梁棟，萬牛回首丘山重。不露文章世已驚，未辭翦伐誰能送。    <br />    苦心豈免容螻蟻，香葉終經宿鸞鳳。志士幽人莫怨嗟，古來材大難為用。   </p>   <p>    <b>     <font color=\"#FF6600\">縛雞行</font>    </b>    <br />    小奴縛雞向市賣，雞被縛急相喧爭。家中厭雞食蟲蟻，不知雞賣還遭烹。    <br />    蟲雞於人何厚薄，吾叱奴人解其縛。雞蟲得失無了時，注目寒江倚山閣。   </p>   <p>    <b>     <font color=\"#FF6600\">負薪行</font>    </b>    <br />    夔州處女髮半華，四十五十無夫家。更遭喪亂嫁不售，一生抱恨堪咨嗟。    <br />    土風坐男使女立，應當門戶女出入。十猶八九負薪歸，賣薪得錢應供給。    <br />    至老雙鬟只垂頸，野花山葉銀釵並。筋力登危集市門，死生射利兼鹽井。    <br />    面妝首飾雜啼痕，地褊衣寒困石根。若道巫山女粗丑，何得此有昭君村。   </p>   <p>    <b>     <font color=\"#FF6600\">最能行</font>    </b>    <br />    峽中丈夫絕輕死，少在公門多在水。富豪有錢駕大舸，貧窮取給行艓子。    <br />    小兒學問止論語，大兒結束隨商旅。欹帆側柁入波濤，撇漩捎濆無險阻。    <br />    朝發白帝暮江陵，頃來目擊信有徵。瞿塘漫天虎鬚怒，歸州長年行最能。    <br />    此鄉之人氣量窄，誤競南風疏北客。若道土無英俊才，何得山有屈原宅。   </p>   <p>    <b>     <font color=\"#FF6600\">寄裴施州（裴冕坐李輔國貶施州刺史）</font>    </b>    <br />    廊廟之具裴施州，宿昔一逢無此流。金鐘大鏞在東序，冰壺玉衡懸清秋。    <br />    自從相遇感多病，三歲為客寬邊愁。堯有四岳明至理，漢二千石真分憂。    <br />    幾度寄書白鹽北，苦寒贈我青羔裘。霜雪回光避錦袖，龍蛇動篋蟠銀鉤。    <br />    紫衣使者辭覆命，再拜故人謝佳政。將老已失子孫憂，後來況接才華盛。   </p>   <p>    <b>     <font color=\"#FF6600\">鄭典設自施州歸</font>    </b>    <br />    吾憐滎陽秀，冒暑初有適。名賢慎所出，不肯妄行役。    <br />    旅茲殊俗遠，竟以屢空迫。南謁裴施州，氣合無險僻。    <br />    攀援懸根木，登頓入天石。青山自一川，城郭洗憂戚。    <br />    聽子話此邦，令我心悅懌。其俗則純樸，不知有主客。    <br />    溫溫諸侯門，禮亦如古昔。敕廚倍常羞，杯盤頗狼藉。    <br />    時雖屬喪亂，事貴賞匹敵。中宵愜良會，裴鄭非遠戚。    <br />    群書一萬卷，博涉供務隙。他日辱銀鉤，森疏見矛戟。    <br />    倒屣喜旋歸，畫地求所歷。乃聞風土質，又重田疇辟。    <br />    刺史似寇恂，列郡宜競惜。北風吹瘴癘，羸老思散策。    <br />    渚拂蒹葭塞，嶠穿蘿蔦冪。此身仗兒僕，高興潛有激。    <br />    孟冬方首路，強飯取崖壁。歎爾疲駑駘，汗溝血不赤。    <br />    終然備外飾，駕馭何所益。我有平肩輿，前途猶准的。    <br />    翩翩入鳥道，庶脫蹉跌厄。   </p>   <p>    <b>     <font color=\"#FF6600\">柴門</font>    </b>    <br />    孤舟登瀼西，回首望兩崖。東城乾旱天，其氣如焚柴。    <br />    長影沒窈窕，餘光散唅呀。大江蟠嵌根，歸海成一家。    <br />    下衝割坤軸，竦壁攢鏌邪。蕭颯灑秋色，氛昏霾日車。    <br />    峽門自此始，最窄容浮查。禹功翊造化，疏鑿就欹斜。    <br />    巨渠決太古，眾水為長蛇。風煙渺吳蜀，舟楫通鹽麻。    <br />    我今遠遊子，飄轉混泥沙。萬物附本性，約身不願奢。    <br />    茅棟蓋一床，清池有餘花。濁醪與脫粟，在眼無咨嗟。    <br />    山荒人民少，地僻日夕佳。貧病固其常，富貴任生涯。    <br />    老於干戈際，宅幸蓬蓽遮。石亂上雲氣，杉清延月華。    <br />    賞妍又分外，理愜夫何誇。足了垂白年，敢居高士差。    <br />    書此豁平昔，回首猶暮霞。   </p>   <p>    <b>     <font color=\"#FF6600\">貽華陽柳少府</font>    </b>    <br />    繫馬喬木間，問人野寺門。柳侯披衣笑，見我顏色溫。    <br />    並坐石下堂，俯視大江奔。火雲洗月露，絕壁上朝暾。    <br />    自非曉相訪，觸熱生病根。南方六七月，出入異中原。    <br />    老少多暍死，汗逾水漿翻。俊才得之子，筋力不辭煩。    <br />    指揮當世事，語及戎馬存。涕淚濺我裳，悲氣排帝閽。    <br />    郁陶抱長策，義仗知者論。吾衰臥江漢，但愧識璵璠。    <br />    文章一小技，於道未為尊。起予幸斑白，因是託子孫。    <br />    俱客古信州，結廬依毀垣。相去四五里，逕微山葉繁。    <br />    時危挹佳士，況免軍旅喧。醉從趙女舞，歌鼓秦人盆。    <br />    子壯顧我傷，我歡兼淚痕。餘生如過鳥，故里今空村。   </p>   <p>    <b>     <font color=\"#FF6600\">雷</font>    </b>    <br />    大旱山嶽燋，密雲復無雨。南方瘴癘地，罹此農事苦。    <br />    封內必舞雩，峽中喧擊鼓。真龍竟寂寞，土梗空俯僂。    <br />    吁嗟公私病，稅斂缺不補。故老仰面啼，瘡痍向誰數。    <br />    暴尪或前聞，鞭巫非稽古。請先偃甲兵，處分聽人主。    <br />    萬邦但各業，一物休盡取。水旱其數然，堯湯免親睹。    <br />    上天鑠金石，群盜亂豺虎。二者存一端，愆陽不猶愈。    <br />    昨宵殷其雷，風過齊萬弩。復吹霾翳散，虛覺神靈聚。    <br />    氣暍腸胃融，汗滋衣裳污。吾衰尤拙計，失望築場圃。   </p>   <p>    <b>     <font color=\"#FF6600\">火</font>    </b>    <br />    楚山經月火，大旱則斯舉。舊俗燒蛟龍，驚惶致雷雨。    <br />    爆嵌魑魅泣，崩凍嵐陰昈。羅落沸百泓，根源皆萬古。    <br />    青林一灰燼，雲氣無處所。入夜殊赫然，新秋照牛女。    <br />    風吹巨焰作，河棹騰煙柱。勢俗焚崑崙，光彌焮洲渚。    <br />    腥至焦長蛇，聲吼纏猛虎。神物已高飛，不見石與土。    <br />    爾寧要謗讟，憑此近熒侮。薄關長吏憂，甚昧至精主。    <br />    遠遷誰撲滅，將恐及環堵。流汗臥江亭，更深氣如縷。   </p>   <p>    <b>     <font color=\"#FF6600\">七月三日亭午已後較熱退晚加小涼穩睡…呈元二十一曹長</font>    </b>    <br />    今茲商用事，餘熱亦已末。衰年旅炎方，生意從此活。    <br />    亭午減汗流，北鄰耐人聒。晚風爽烏匼，筋力蘇摧折。    <br />    閉目逾十旬，大江不止渴。退藏恨雨師，健步聞旱魃。    <br />    園蔬抱金玉，無以供採掇。密雲雖聚散，徂暑終衰歇。    <br />    前聖慎焚巫，武王親救暍。陰陽相主客，時序遞回斡。    <br />    灑落唯清秋，昏霾一空闊。蕭蕭紫塞雁，南向欲行列。    <br />    欻思紅顏日，霜露凍階闥。胡馬挾雕弓，鳴弦不虛發。    <br />    長鈚逐狡兔，突羽當滿月。惆悵白頭吟，蕭條遊俠窟。    <br />    臨軒望山閣，縹緲安可越。高人煉丹砂，未念將朽骨。    <br />    少壯跡頗疏，歡樂曾倏忽。杖藜風塵際，老醜難翦拂。    <br />    吾子得神仙，本是池中物。賤夫美一睡，煩促嬰詞筆。   </p>   <p>    <b>     <font color=\"#FF6600\">牽牛織女</font>    </b>    <br />    牽牛出河西，織女處其東。萬古永相望，七夕誰見同。    <br />    神光意難候，此事終朦朧。颯然精靈合，何必秋遂通。    <br />    亭亭新妝立，龍駕具曾空。世人亦為爾，祈請走兒童。    <br />    稱家隨豐儉，白屋達公宮。膳夫翊堂殿，鳴玉淒房櫳。    <br />    曝衣遍天下，曳月揚微風。蛛絲小人態，曲綴瓜果中。    <br />    初筵裛重露，日出甘所終。嗟汝未嫁女，秉心郁忡忡。    <br />    防身動如律，竭力機杼中。雖無姑舅事，敢昧織作功。    <br />    明明君臣契，咫尺或未容。義無棄禮法，恩始夫婦恭。    <br />    小大有佳期，戒之在至公。方圓苟齟齬，丈夫多英雄。   </p>   <p>    <b>     <font color=\"#FF6600\">毒熱寄簡崔評事十六弟</font>    </b>    <br />    大暑運金氣，荊揚不知秋。林下有塌翼，水中無行舟。    <br />    千室但掃地，閉關人事休。老夫轉不樂，旅次兼百憂。    <br />    蝮蛇暮偃蹇，空床難暗投。炎宵惡明燭，況乃懷舊丘。    <br />    開襟仰內弟，執熱露白頭。束帶負芒刺，接居成阻修。    <br />    何當清霜飛，會子臨江樓。載聞大易義，諷興詩家流。    <br />    蘊藉異時輩，檢身非苟求。皇皇使臣體，信是德業優。    <br />    楚材擇杞梓，漢苑歸驊騮。短章達我心，理為識者籌。   </p>   <p>    <b>     <font color=\"#FF6600\">殿中楊監見示張旭草書圖</font>    </b>    <br />    斯人已雲亡，草聖秘難得。及茲煩見示，滿目一淒惻。    <br />    悲風生微綃，萬里起古色。鏘鏘鳴玉動，落落群松直。    <br />    連山蟠其間，溟漲與筆力。有練實先書，臨池真盡墨。    <br />    俊拔為之主，暮年思轉極。未知張王后，誰並百代則。    <br />    嗚呼東吳精，逸氣感清識。楊公拂篋笥，舒卷忘寢食。    <br />    念昔揮毫端，不獨觀酒德。   </p>   <p>    <b>     <font color=\"#FF6600\">楊監又出畫鷹十二扇</font>    </b>    <br />    近時馮紹正，能畫鷙鳥樣。明公出此圖，無乃傳其狀。    <br />    殊姿各獨立，清絕心有向。疾禁千里馬，氣敵萬人將。    <br />    憶昔驪山宮，冬移含元仗。天寒大羽獵，此物神俱王。    <br />    當時無凡材，百中皆用壯。粉墨形似間，識者一惆悵。    <br />    干戈少暇日，真骨老崖嶂。為君除狡兔，會是翻韝上。   </p>   <p>    <b>     <font color=\"#FF6600\">送殿中楊監赴蜀見相公（杜鴻漸鎮蜀，辟楊炎為判官）</font>    </b>    <br />    去水絕還波，洩雲無定姿。人生在世間，聚散亦暫時。    <br />    離別重相逢，偶然豈定期。送子清秋暮，風物長年悲。    <br />    豪俊貴勳業，邦家頻出師。相公鎮梁益，軍事無孑遺。    <br />    解榻再見今，用才復擇誰。況子已高位，為郡得固辭。    <br />    難拒供給費，慎哀漁奪私。干戈未甚息，紀綱正所持。    <br />    泛舟巨石橫，登陸草露滋。山門日易久，當念居者思。   </p>   <p>    <b>     <font color=\"#FF6600\">贈李十五丈別（李秘書文嶷）</font>    </b>    <br />    峽人鳥獸居，其室附層顛。下臨不測江，中有萬里船。    <br />    多病紛倚薄，少留改歲年。絕域誰慰懷，開顏喜名賢。    <br />    孤陋忝末親，等級敢比肩。人生意頗合，相與襟袂連。    <br />    一日兩遣僕，三日一共筵。揚論展寸心，壯筆過飛泉。    <br />    玄成美價存，子山舊業傳。不聞八尺軀，常受眾目憐。    <br />    且為辛苦行，蓋被生事牽。北回白帝棹，南入黔陽天。    <br />    汧公制方隅，迥出諸侯先。封內如太古，時危獨蕭然。    <br />    清高金莖露，正直朱絲絃。昔在堯四岳，今之黃穎川。    <br />    於邁恨不同，所思無由宣。山深水增波，解榻秋露懸。    <br />    客遊雖云久，主要月再圓。晨集風渚亭，醉操雲嶠篇。    <br />    丈夫貴知己，歡罷念歸旋。   </p>   <p>    <b>     <font color=\"#FF6600\">西閣曝日</font>    </b>    <br />    凜冽倦玄冬，負暄嗜飛閣。羲和流德澤，顓頊愧倚薄。    <br />    毛髮具自和，肌膚潛沃若。太陽信深仁，衰氣欻有託。    <br />    欹傾煩注眼，容易收病腳。流離木杪猿，翩躚山顛鶴。    <br />    用知苦聚散，哀樂日已作。即事會賦詩，人生忽如昨。    <br />    古來遭喪亂，賢聖盡蕭索。胡為將暮年，憂世心力弱。   </p>   <p>    <b>     <font color=\"#FF6600\">課伐木</font>    </b>    <br />    長夏無所為，客居課奴僕。清晨飯其腹，持斧入白穀。    <br />    青冥曾巔後，十里斬陰木。人肩四根已，亭午下山麓。    <br />    尚聞丁丁聲，功課日各足。蒼皮成委積，素節相照燭。    <br />    藉汝跨小籬，當仗苦虛竹。空荒咆熊羆，乳獸待人肉。    <br />    不示知禁情，豈惟干戈哭。城中賢府主，處貴如白屋。    <br />    蕭蕭理體淨，蜂蠆不敢毒。虎穴連里閭，堤防舊風俗。    <br />    泊舟滄江岸，久客慎所觸。捨西崖嶠壯，雷雨蔚含蓄。    <br />    牆宇資屢修，衰年怯幽獨。爾曹輕執熱，為我忍煩促。    <br />    秋光近青岑，季月當泛菊。報之以微寒，共給酒一斛。   </p>   <p>    <b>     <font color=\"#FF6600\">園人送瓜</font>    </b>    <br />    江間雖炎瘴，瓜熟亦不早。柏公鎮夔國，滯務茲一掃。    <br />    食新先戰士，共少及溪老。傾筐蒲鴿青，滿眼顏色好。    <br />    竹竿接嵌竇，引注來鳥道。沈浮亂水玉，愛惜如芝草。    <br />    落刃嚼冰霜，開懷慰枯槁。許以秋蒂除，仍看小童抱。    <br />    東陵跡蕪絕，楚漢休征討。園人非故侯，種此何草草。   </p>   <p>    <b>     <font color=\"#FF6600\">信行遠修水筒（引水筒）</font>    </b>    <br />    汝性不茹葷，清靜僕夫內。秉心識本源，於事少滯礙。    <br />    雲端水筒坼，林表山石碎。觸熱藉子修，通流與廚會。    <br />    往來四十里，荒險崖谷大。日曛驚未餐，貌赤愧相對。    <br />    浮瓜供老病，裂餅嘗所愛。於斯答恭謹，足以殊殿最。    <br />    詎要方士符，何假將軍蓋。行諸直如筆，用意崎嶇外。   </p>   <p>    <b>     <font color=\"#FF6600\">槐葉冷淘</font>    </b>    <br />    青青高槐葉，採掇付中廚。新面來近市，汁滓宛相俱。    <br />    入鼎資過熟，加餐愁欲無。碧鮮俱照箸，香飯兼苞蘆。    <br />    經齒冷於雪，勸人投此珠。願隨金騕褭，走置錦屠蘇。    <br />    路遠思恐泥，興深終不渝。獻芹則小小，薦藻明區區。    <br />    萬里露寒殿，開冰清玉壺。君王納涼晚，此味亦時須。   </p>   <p>    <b>     <font color=\"#FF6600\">行官張望補稻畦水歸</font>    </b>    <br />    東屯大江北，百頃平若案。六月青稻多，千畦碧泉亂。    <br />    插秧適雲已，引溜加溉灌。更僕往方塘，決渠當斷岸。    <br />    公私各地著，浸潤無天旱。主守問家臣，分明見溪伴。    <br />    芊芊炯翠羽，剡剡生銀漢。鷗鳥鏡裡來，關山雲邊看。    <br />    秋菰成黑米，精鑿傳白粲。玉粒足晨炊，紅鮮任霞散。    <br />    終然添旅食，作苦期壯觀。遺穗及眾多，我倉戒滋蔓。   </p>   <p>    <b>     <font color=\"#FF6600\">催宗文樹雞柵</font>    </b>    <br />    吾衰怯行邁，旅次展崩迫。愈風傳烏雞，秋卵方漫吃。    <br />    自春生成者，隨母向百翮。驅趁制不禁，喧呼山腰宅。    <br />    課奴殺青竹，終日憎赤幘。蹋藉盤案翻，塞蹊使之隔。    <br />    牆東有隙地，可以樹高柵。避熱時來歸，問兒所為跡。    <br />    織籠曹其內，令人不得擲。稀間可突過，觜爪還污席。    <br />    我寬螻蟻遭，彼免狐貉厄。應宜各長幼，自此均勍敵。    <br />    籠柵念有修，近身見損益。明明領處分，一一當剖析。    <br />    不昧風雨晨，亂離減憂戚。其流則凡鳥，其氣心匪石。    <br />    倚賴窮歲晏，撥煩去冰釋。未似屍鄉翁，拘留蓋阡陌。   </p>   <p>    <b>     <font color=\"#FF6600\">園官送菜</font>    </b>    <br />    清晨蒙菜把，常荷地主恩。守者愆實數，略有其名存。    <br />    苦苣刺如針，馬齒葉亦繁。青青嘉蔬色，埋沒在中園。    <br />    園吏未足怪，世事固堪論。嗚呼戰伐久，荊棘暗長原。    <br />    乃知苦苣輩，傾奪蕙草根。小人塞道路，為態何喧喧。    <br />    又如馬齒盛，氣擁葵荏昏。點染不易虞，絲麻雜羅紈。    <br />    一經器物內，永掛粗刺痕。志士採紫芝，放歌避戎軒。    <br />    畦丁負籠至，感動百慮端。   </p>   <p>    <b>     <font color=\"#FF6600\">上後園山腳</font>    </b>    <br />    朱夏熱所嬰，清旭步北林。小園背高岡，挽葛上崎崟。    <br />    曠望延駐目，飄搖散疏襟。潛鱗恨水壯，去翼依雲深。    <br />    勿謂地無疆，劣於山有陰。石榞遍天下，水陸兼浮沈。    <br />    自我登隴首，十年經碧岑。劍門來巫峽，薄倚浩至今。    <br />    故園暗戎馬，骨肉失追尋。時危無消息，老去多歸心。    <br />    志士惜白日，久客藉黃金。敢為蘇門嘯，庶作梁父吟。   </p>   <p>    <b>     <font color=\"#FF6600\">驅豎子摘蒼耳（即捲耳）</font>    </b>    <br />    江上秋已分，林中瘴猶劇。畦丁告勞苦，無以供日夕。    <br />    蓬莠獨不焦，野蔬暗泉石。捲耳況療風，童兒且時摘。    <br />    侵星驅之去，爛熳任遠適。放筐亭午際，洗剝相蒙冪。    <br />    登床半生熟，下箸還小益。加點瓜薤間，依稀橘奴跡。    <br />    亂世誅求急，黎民糠籺窄。飽食復何心，荒哉膏粱客。    <br />    富家廚肉臭，戰地骸骨白。寄語惡少年，黃金且休擲。   </p>   <p>    <b>     <font color=\"#FF6600\">秋行官張望督促東渚耗稻向畢清晨遣女奴阿稽豎子…往問</font>    </b>    <br />    東渚雨今足，佇聞粳稻香。上天無偏頗，蒲稗各自長。    <br />    人情見非類，田家戒其荒。功夫競搰搰，除草置岸旁。    <br />    穀者命之本，客居安可忘。青春具所務，勤墾免亂常。    <br />    吳牛力容易，並驅動莫當。豐苗亦已穊，雲水照方塘。    <br />    有生固蔓延，靜一資堤防。督領不無人，提攜頗在綱。    <br />    荊揚風土暖，肅肅候微霜。尚恐主守疏，用心未甚臧。    <br />    清朝遣婢僕，寄語逾崇岡。西成聚必散，不獨陵我倉。    <br />    豈要仁里譽，感此亂世忙。北風吹蒹葭，蟋蟀近中堂。    <br />    荏苒百工休，鬱紆遲暮傷。   </p>   <p>    <b>     <font color=\"#FF6600\">阻雨不得歸瀼西甘林</font>    </b>    <br />    三伏適已過，驕陽化為霖。欲歸瀼西宅，阻此江浦深。    <br />    壞舟百版坼，峻岸復萬尋。篙工初一棄，恐泥勞寸心。    <br />    佇立東城隅，悵望高飛禽。草堂亂懸圃，不隔崑崙岑。    <br />    昏渾衣裳外，曠絕同層陰。園甘長成時，三寸如黃金。    <br />    諸侯舊上計，厥貢傾千林。邦人不足重，所迫豪吏侵。    <br />    客居暫封殖，日夜偶瑤琴。虛徐五株態，側塞煩胸襟。    <br />    焉得輟兩足，杖藜出嶇嶔。條流數翠實，偃息歸碧潯。    <br />    拂拭烏皮几，喜聞樵牧音。令兒快搔背，脫我頭上簪。   </p>   <p>    <b>     <font color=\"#FF6600\">雨</font>    </b>    <br />    峽雲行清曉，煙霧相徘徊。風吹蒼江樹，雨灑石壁來。    <br />    淒淒生餘寒，殷殷兼出雷。白谷變氣候，朱炎安在哉。    <br />    高鳥濕不下，居人門未開。楚宮久已滅，幽佩為誰哀。    <br />    侍臣書王夢，賦有冠古才。冥冥翠龍駕，多自巫山台。   </p>   <p>    <b>     <font color=\"#FF6600\">雨二首</font>    </b>    <br />    青山澹無姿，白露誰能數。片片水上雲，蕭蕭沙中雨。    <br />    殊俗狀巢居，曾台俯風渚。佳客適萬里，沈思情延佇。    <br />    掛帆遠色外，驚浪滿吳楚。久陰蛟螭出，寇盜復幾許。    <br />    空山中宵陰，微冷先枕席。回風起清曙，萬象萋已碧。    <br />    落落出岫雲，渾渾倚天石。日假何道行，雨含長江白。    <br />    連檣荊州船，有士荷矛戟。南防草鎮慘，沾濕赴遠役。    <br />    群盜下辟山，總戎備強敵。水深雲光廓，鳴櫓各有適。    <br />    漁艇息悠悠，夷歌負樵客。留滯一老翁，書時記朝夕。   </p>   <p>    <b>     <font color=\"#FF6600\">晚登瀼上堂</font>    </b>    <br />    故躋瀼岸高，頗免崖石擁。開襟野堂豁，繫馬林花動。    <br />    雉堞粉如雲，山田麥無壟。春氣晚更生，江流靜猶湧。    <br />    四序嬰我懷，群盜久相踵。黎民困逆節，天子渴垂拱。    <br />    所思注東北，深峽轉修聳。衰老自成病，郎官未為冗。    <br />    淒其望呂葛，不復夢周孔。濟世數向時，斯人各枯塚。    <br />    楚星南天黑，蜀月西霧重。安得隨鳥翎，迫此懼將恐。   </p>   <p>    <b>     <font color=\"#FF6600\">又上後園山腳</font>    </b>    <br />    昔我遊山東，憶戲東嶽陽。窮秋立日觀，矯首望八荒。    <br />    朱崖著毫髮，碧海吹衣裳。蓐收困用事，玄冥蔚強梁。    <br />    逝水自朝宗，鎮名各其方。平原獨憔悴，農力廢耕桑。    <br />    非關風露凋，曾是戍役傷。於時國用富，足以守邊疆。    <br />    朝廷任猛將，遠奪戎虜場。到今事反覆，故老淚萬行。    <br />    龜蒙不復見，況乃懷舊鄉。肺萎屬久戰，骨出熱中腸。    <br />    憂來杖匣劍，更上林北岡。瘴毒猿鳥落，峽乾南日黃。    <br />    秋風亦已起，江漢始如湯。登高欲有往，蕩析川無梁。    <br />    哀彼遠征人，去家死路旁。不及祖父塋，纍纍塚相當。   </p>   <p>    <b>     <font color=\"#FF6600\">雨</font>    </b>    <br />    山雨不作泥，江雲薄為霧。晴飛半嶺鶴，風亂平沙樹。    <br />    明滅洲景微，隱見巖姿露。拘悶出門遊，曠絕經目趣。    <br />    消中日伏枕，臥久塵及屨。豈無平肩輿，莫辨望鄉路。    <br />    兵戈浩未息，蛇虺反相顧。悠悠邊月破，鬱鬱流年度。    <br />    針灸阻朋曹，糠籺對童孺。一命須屈色，新知漸成故。    <br />    窮荒益自卑，飄泊欲誰訴。尪羸愁應接，俄頃恐違迕。    <br />    浮俗何萬端，幽人有獨步。龐公竟獨往，尚子終罕遇。    <br />    宿留洞庭秋，天寒瀟湘素。杖策可入舟，送此齒髮暮。   </p>   <p>    <b>     <font color=\"#FF6600\">甘林</font>    </b>    <br />    捨舟越西岡，入林解我衣。青芻適馬性，好鳥知人歸。    <br />    晨光映遠岫，夕露見日晞。遲暮少寢食，清曠喜荊扉。    <br />    經過倦俗態，在野無所違。試問甘藜藿，未肯羨輕肥。    <br />    喧靜不同科，出處各天機。勿矜朱門是，陋此白屋非。    <br />    明朝步鄰里，長老可以依。時危賦斂數，脫粟為爾揮。    <br />    相攜行豆田，秋花靄菲菲。子實不得吃，貨市送王畿。    <br />    盡添軍旅用，迫此公家威。主人長跪問，戎馬何時稀。    <br />    我衰易悲傷，屈指數賊圍。勸其死王命，慎莫遠奮飛。   </p>   <p>    <b>     <font color=\"#FF6600\">雨</font>    </b>    <br />    行雲遞崇高，飛雨靄而至。潺潺石間溜，汩汩松上駛。    <br />    亢陽乘秋熱，百谷皆已棄。皇天德澤降，焦捲有生意。    <br />    前雨傷卒暴，今雨喜容易。不可無雷霆，間作鼓增氣。    <br />    佳聲達中宵，所望時一致。清霜九月天，彷彿見滯穗。    <br />    郊扉及我私，我圃日蒼翠。恨無抱甕力，庶減臨江費。   </p>   <p>    <b>     <font color=\"#FF6600\">種萵苣</font>    </b>    <br />    陰陽一錯亂，驕蹇不復理。枯旱於其中，炎方慘如毀。    <br />    植物半蹉跎，嘉生將已矣。雲雷欻奔命，師伯集所使。    <br />    指麾赤白日，澒洞青光起。雨聲先已風，散足盡西靡。    <br />    山泉落滄江，霹靂猶在耳。終朝紆颯沓，信宿罷瀟灑。    <br />    堂下可以畦，呼童對經始。苣兮蔬之常，隨事藝其子。    <br />    破塊數席間，荷鋤功易止。兩旬不甲坼，空惜埋泥滓。    <br />    野莧迷汝來，宗生實於此。此輩豈無秋，亦蒙寒露委。    <br />    翻然出地速，滋蔓戶庭毀。因知邪干正，掩抑至沒齒。    <br />    賢良雖得祿，守道不封己。擁塞敗芝蘭，眾多盛荊杞。    <br />    中園陷蕭艾，老圃永為恥。登於白玉盤，藉以如霞綺。    <br />    莧也無所施，胡顏入筐篚。   </p>   <p>    <b>     <font color=\"#FF6600\">暇日小園散病，將種秋菜，督勒耕牛，兼書觸目</font>    </b>    <br />    不愛入州府，畏人嫌我真。及乎歸茅宇，旁捨未曾嗔。    <br />    老病忌拘束，應接喪精神。江村意自放，林木心所欣。    <br />    秋耕屬地濕，山雨近甚勻。冬菁飯之半，牛力晚來新。    <br />    深耕種數畝，未甚後四鄰。嘉蔬既不一，名數頗具陳。    <br />    荊巫非苦寒，採擷接青春。飛來兩白鶴，暮啄泥中芹。    <br />    雄者左翮垂，損傷已露筋。一步再流血，尚經矰繳勤。    <br />    三步六號叫，志屈悲哀頻。鸞皇不相待，側頸訴高旻。    <br />    杖藜俯沙渚，為汝鼻酸辛。   </p>   <p>    <b>     <font color=\"#FF6600\">八哀詩。贈司空王公思禮</font>    </b>    <br />    司空出東夷，童稚刷勁翮。追隨燕薊兒，穎銳物不隔。    <br />    服事哥舒翰，意無流沙磧。未甚拔行間，犬戎大充斥。    <br />    短小精悍姿，屹然強寇敵。貫穿百萬眾，出入由咫尺。    <br />    馬鞍懸將首，甲外控鳴鏑。洗劍青海水，刻銘天山石。    <br />    九曲非外蕃，其王轉深壁。飛兔不近駕，鷙鳥資遠擊。    <br />    曉達兵家流，飽聞春秋癖。胸襟日沈靜，肅肅自有適。    <br />    潼關初潰散，萬乘猶辟易。偏裨無所施，元帥見手格。    <br />    太子入朔方，至尊狩梁益。胡馬纏伊洛，中原氣甚逆。    <br />    肅宗登寶位，塞望勢敦迫。公時徒步至，請罪將厚責。    <br />    際會清河公，間道傳玉冊。天王拜跪畢，讜議果冰釋。    <br />    翠華捲飛雪，熊虎亙阡陌。屯兵鳳凰山，帳殿涇渭辟。    <br />    金城賊咽喉，詔鎮雄所搤。禁暴清無雙，爽氣春淅瀝。    <br />    巷有從公歌，野多青青麥。及夫哭廟後，復領太原役。    <br />    恐懼祿位高，悵望王土窄。不得見清時，嗚呼就窀穸。    <br />    永繫五湖舟，悲甚田橫客。千秋汾晉間，事與雲水白。    <br />    昔觀文苑傳，豈述廉藺績。嗟嗟鄧大夫，士卒終倒戟。   </p>   <p>    <b>     <font color=\"#FF6600\">八哀詩。故司徒李公光弼</font>    </b>    <br />    司徒天寶末，北收晉陽甲。胡騎攻吾城，愁寂意不愜。    <br />    人安若泰山，薊北斷右脅。朔方氣乃蘇，黎首見帝業。    <br />    二宮泣西郊，九廟起頹壓。未散河陽卒，思明偽臣妾。    <br />    復自碣石來，火焚乾坤獵。高視笑祿山，公又大獻捷。    <br />    異王冊崇勳，小敵信所怯。擁兵鎮河汴，千里初妥帖。    <br />    青蠅紛營營，風雨秋一葉。內省未入朝，死淚終映睫。    <br />    大屋去高棟，長城掃遺堞。平生白羽扇，零落蛟龍匣。    <br />    雅望與英姿，惻愴槐裡接。三軍晦光彩，烈士痛稠疊。    <br />    直筆在史臣，將來洗箱篋。吾思哭孤塚，南紀阻歸楫。    <br />    扶顛永蕭條，未濟失利涉。疲苶竟何人，灑涕巴東峽。   </p>   <p>    <b>     <font color=\"#FF6600\">八哀詩。贈左僕射鄭國公嚴公武</font>    </b>    <br />    鄭公瑚璉器，華岳金天晶。昔在童子日，已聞老成名。    <br />    嶷然大賢後，復見秀骨清。開口取將相，小心事友生。    <br />    閱書百紙盡，落筆四座驚。歷職匪父任，嫉邪常力爭。    <br />    漢儀尚整肅，胡騎忽縱橫。飛傳自河隴，逢人問公卿。    <br />    不知萬乘出，雪涕風悲鳴。受詞劍閣道，謁帝蕭關城。    <br />    寂寞雲台仗，飄颻沙塞旌。江山少使者，笳鼓凝皇情。    <br />    壯士血相視，忠臣氣不平。密論貞觀體，揮發岐陽徵。    <br />    感激動四極，聯翩收二京。西郊牛酒再，原廟丹青明。    <br />    匡汲俄寵辱，衛霍竟哀榮。四登會府地，三掌華陽兵。    <br />    京兆空柳色，尚書無履聲。群烏自朝夕，白馬休橫行。    <br />    諸葛蜀人愛，文翁儒化成。公來雪山重，公去雪山輕。    <br />    記室得何遜，韜鈐延子荊。四郊失壁壘，虛館開逢迎。    <br />    堂上指圖畫，軍中吹玉笙。豈無成都酒，憂國只細傾。    <br />    時觀錦水釣，問俗終相並。意待犬戎滅，人藏紅粟盈。    <br />    以茲報主願，庶或裨世程。炯炯一心在，沉沉二豎嬰。    <br />    顏回竟短折，賈誼徒忠貞。飛旐出江漢，孤舟輕荊衡。    <br />    虛無馬融笛，悵望龍驤塋。空餘老賓客，身上愧簪纓。   </p>   <p>    <b>     <font color=\"#FF6600\">八哀詩。贈太子太師汝陽郡王璡</font>    </b>    <br />    汝陽讓帝子，眉宇真天人。虯鬚似太宗，色映塞外春。    <br />    往者開元中，主恩視遇頻。出入獨非時，禮異見群臣。    <br />    愛其謹潔極，倍此骨肉親。從容聽朝後，或在風雪晨。    <br />    忽思格猛獸，苑囿騰清塵。羽旗動若一，萬馬肅駪駪。    <br />    詔王來射雁，拜命已挺身。箭出飛鞚內，上又回翠麟。    <br />    翻然紫塞翮，下拂明月輪。胡人雖獲多，天笑不為新。    <br />    王每中一物，手自與金銀。袖中諫獵書，扣馬久上陳。    <br />    竟無銜橛虞，聖聰矧多仁。官免供給費，水有在藻鱗。    <br />    匪唯帝老大，皆是王忠勤。晚年務置醴，門引申白賓。    <br />    道大容無能，永懷侍芳茵。好學尚貞烈，義形必沾巾。    <br />    揮翰綺繡揚，篇什若有神。川廣不可溯，墓久狐兔鄰。    <br />    宛彼漢中郡，文雅見天倫。何以開我悲，泛舟俱遠津。    <br />    溫溫昔風味，少壯已書紳。舊遊易磨滅，衰謝增酸辛。   </p>   <p>    <b>     <font color=\"#FF6600\">八哀詩。贈秘書監江夏李公邕</font>    </b>    <br />    長嘯宇宙間，高才日陵替。古人不可見，前輩復誰繼。    <br />    憶昔李公存，詞林有根柢。聲華當健筆，灑落富清制。    <br />    風流散金石，追琢山嶽銳。情窮造化理，學貫天人際。    <br />    干謁走其門，碑版照四裔。各滿深望還，森然起凡例。    <br />    蕭蕭白楊路，洞徹寶珠惠。龍宮塔廟湧，浩劫浮雲衛。    <br />    宗儒俎豆事，故吏去思計。眄睞已皆虛，跋涉曾不泥。    <br />    向來映當時，豈獨勸後世。豐屋珊瑚鉤，騏驎織成罽。    <br />    紫騮隨劍几，義取無虛歲。分宅脫驂間，感激懷未濟。    <br />    眾歸賙給美，擺落多藏穢。獨步四十年，風聽九皋唳。    <br />    嗚呼江夏姿，竟掩宣尼袂。往者武后朝，引用多寵嬖。    <br />    否臧太常議，面折二張勢。衰俗凜生風，排蕩秋旻霽。    <br />    忠貞負冤恨，宮闕深旒綴。放逐早聯翩，低垂困炎厲。    <br />    日斜鵩鳥入，魂斷蒼梧帝。榮枯走不暇，星駕無安稅。    <br />    幾分漢廷竹，夙擁文侯篲。終悲洛陽獄，事近小臣敝。    <br />    禍階初負謗，易力何深嚌。伊昔臨淄亭，酒酣託末契。    <br />    重敘東都別，朝陰改軒砌。論文到崔蘇，指盡流水逝。    <br />    近伏盈川雄，未甘特進麗。是非張相國，相扼一危脆。    <br />    爭名古豈然，鍵捷欻不閉。例及吾家詩，曠懷掃氛翳。    <br />    慷慨嗣真作，咨嗟玉山桂。鐘律儼高懸，鯤鯨噴迢遞。    <br />    坡陀青州血，蕪沒汶陽瘞。哀贈竟蕭條，恩波延揭厲。    <br />    子孫存如線，舊客舟凝滯。君臣尚論兵，將帥接燕薊。    <br />    朗吟六公篇，憂來豁蒙蔽。   </p>   <p>    <b>     <font color=\"#FF6600\">八哀詩。故秘書少監武功蘇公源明</font>    </b>    <br />    武功少也孤，徒步客徐兗。讀書東嶽中，十載考墳典。    <br />    時下萊蕪郭，忍饑浮雲巘。負米晚為身，每食臉必泫。    <br />    夜字照爇薪，垢衣生碧蘚。庶以勤苦志，報茲劬勞顯。    <br />    學蔚醇儒姿，文包舊史善。灑落辭幽人，歸來潛京輦。    <br />    射君東堂策，宗匠集精選。制可題未乾，乙科已大闡。    <br />    文章日自負，吏祿亦累踐。晨趨閶闔內，足蹋宿昔趼。    <br />    一麾出守還，黃屋朔風捲。不暇陪八駿，虜庭悲所遣。    <br />    平生滿尊酒，斷此朋知展。憂憤病二秋，有恨石可轉。    <br />    肅宗復社稷，得無逆順辨。范曄顧其兒，李斯憶黃犬。    <br />    秘書茂松意，溟漲本末淺。青熒芙蓉劍，犀兕豈獨剸。    <br />    反為後輩褻，予實苦懷緬。煌煌齋房芝，事絕萬手搴。    <br />    垂之俟來者，正始徵勸勉。不要懸黃金，胡為投乳贙。    <br />    結交三十載，吾與誰遊衍。滎陽復冥莫，罪罟已橫罥。    <br />    嗚呼子逝日，始泰則終蹇。長安米萬錢，凋喪盡餘喘。    <br />    戰伐何當解，歸帆阻清沔。尚纏漳水疾，永負蒿里餞。   </p>   <p>    <b>     <font color=\"#FF6600\">八哀詩。故著作郎貶台州司戶滎陽鄭公虔</font>    </b>    <br />    鶢鶋至魯門，不識鐘鼓饗。孔翠望赤霄，愁思雕籠養。    <br />    滎陽冠眾儒，早聞名公賞。地崇士大夫，況乃氣精爽。    <br />    天然生知姿，學立遊夏上。神農極闕漏，黃石愧師長。    <br />    藥纂西極名，兵流指諸掌。貫穿無遺恨，薈蕞何技癢。    <br />    圭臬星經奧，蟲篆丹青廣。子雲窺未遍，方朔諧太枉。    <br />    神翰顧不一，體變鍾兼兩。文傳天下口，大字猶在榜。    <br />    昔獻書畫圖，新詩亦俱往。滄洲動玉陛，宣鶴誤一響。    <br />    三絕自御題，四方尤所仰。嗜酒益疏放，彈琴視天壤。    <br />    形骸實土木，親近唯几杖。未曾寄官曹，突兀倚書幌。    <br />    晚就芸香閣，胡塵昏坱莽。反覆歸聖朝，點染無滌蕩。    <br />    老蒙台州掾，泛泛浙江槳。覆穿四明雪，饑拾楢溪橡。    <br />    空聞紫芝歌，不見杏壇丈。天長眺東南，秋色餘魍魎。    <br />    別離慘至今，斑白徒懷曩。春深秦山秀，葉墜清渭朗。    <br />    劇談王侯門，野稅林下鞅。操紙終夕酣，時物集遐想。    <br />    詞場竟疏闊，平昔濫吹獎。百年見存歿，牢落吾安放。    <br />    蕭條阮咸在，出處同世網。他日訪江樓，含淒述飄蕩。   </p>   <p>    <b>     <font color=\"#FF6600\">八哀詩。故右僕射相國張公九齡</font>    </b>    <br />    相國生南紀，金璞無留礦。仙鶴下人間，獨立霜毛整。    <br />    矯然江海思，復與雲路永。寂寞想土階，未遑等箕穎。    <br />    上君白玉堂，倚君金華省。碣石歲崢嶸，天地日蛙黽。    <br />    退食吟大庭，何心記榛梗。骨驚畏曩哲，鬒變負人境。    <br />    雖蒙換蟬冠，右地恧多幸。敢忘二疏歸，痛迫蘇耽井。    <br />    紫綬映暮年，荊州謝所領。庾公興不淺，黃霸鎮每靜。    <br />    賓客引調同，諷詠在務屏。詩罷地有餘，篇終語清省。    <br />    一陽發陰管，淑氣含公鼎。乃知君子心，用才文章境。    <br />    散帙起翠螭，倚薄巫廬並。綺麗玄暉擁，箋誄任昉騁。    <br />    自我一家則，未缺隻字警。千秋滄海南，名系朱鳥影。    <br />    歸老守故林，戀闕悄延頸。波濤良史筆，蕪絕大庾嶺。    <br />    向時禮數隔，製作難上請。再讀徐孺碑，猶思理煙艇。   </p>   <p>    <b>     <font color=\"#FF6600\">寫懷二首</font>    </b>    <br />    勞生共乾坤，何處異風俗。冉冉自趨競，行行見羈束。    <br />    無貴賤不悲，無富貧亦足。萬古一骸骨，鄰家遞歌哭。    <br />    鄙夫到巫峽，三歲如轉燭。全命甘留滯，忘情任榮辱。    <br />    朝班及暮齒，日給還脫粟。編蓬石城東，採藥山北谷。    <br />    用心霜雪間，不必條蔓綠。非關故安排，曾是順幽獨。    <br />    達士如弦直，小人似鉤曲。曲直我不知，負暄候樵牧。    <br />    夜深坐南軒，明月照我膝。驚風翻河漢，梁棟已出日。    <br />    群生各一宿，飛動自儔匹。吾亦驅其兒，營營為私實。    <br />    天寒行旅稀，歲暮日月疾。榮名忽中人，世亂如蟣虱。    <br />    古者三皇前，滿腹志願畢。胡為有結繩，陷此膠與漆。    <br />    禍首燧人氏，厲階董狐筆。君看燈燭張，轉使飛蛾密。    <br />    放神八極外，俯仰俱蕭瑟。終契如往還，得匪合仙術。   </p>   <p>    <b>     <font color=\"#FF6600\">可歎</font>    </b>    <br />    天上浮雲如白衣，斯須改變如蒼狗。古往今來共一時，人生萬事無不有。    <br />    近者抉眼去其夫，河東女兒身姓柳。丈夫正色動引經，酆城客子王季友。    <br />    群書萬卷常暗誦，孝經一通看在手。貧窮老瘦家賣屐，好事就之為攜酒。    <br />    豫章太守高帝孫，引為賓客敬頗久。聞道三年未曾語，小心恐懼閉其口。    <br />    太守得之更不疑，人生反覆看亦丑。明月無瑕豈容易，紫氣郁郁猶沖斗。    <br />    時危可仗真豪俊，二人得置君側否。太守頃者領山南，邦人思之比父母。    <br />    王生早曾拜顏色，高山之外皆培塿。用為羲和天為成，用平水土地為厚。    <br />    王也論道阻江湖，李也丞疑曠前後。死為星辰終不滅，致君堯舜焉肯朽。    <br />    吾輩碌碌飽飯行，風後力牧長回首。   </p>   <p>    <b>     <font color=\"#FF6600\">觀公孫大娘弟子舞劍器行</font>    </b>    <br />    大曆二年十月十九日夔府別駕元持宅見臨潁李十二娘舞劍器，    <br />    壯其蔚跂。問其所師，曰︰余公孫大娘弟子也。開元三載，余    <br />    尚童稚，記於郾城觀公孫氏舞劍器渾脫。瀏灕頓挫，獨出冠時    <br />    。自高頭宜春梨園二伎坊內人，洎外供奉，曉是舞者，聖文神    <br />    武皇帝初，公孫一人而已。玉貌錦衣，況余白首！今茲弟子亦    <br />    匪盛顏。既辨其由來，知波瀾莫二。撫事慷慨，聊為劍器行。    <br />    昔者吳人張旭善草書書帖，數嘗於鄴縣見公孫大娘舞西河劍器    <br />    ，自此草書長進，豪蕩感激。即公孫可知矣！    <br />    <br />    昔有佳人公孫氏，一舞劍氣動四方。觀者如山色沮喪，天地為之久低昂。    <br />    霍如羿射九日落，矯如群帝驂龍翔。來如雷霆收震怒，罷如江海凝清光。    <br />    絳唇珠袖兩寂寞，況有弟子傳芬芳。臨穎美人在白帝，妙舞此曲神揚揚。    <br />    與余問答既有以，感時撫事增惋傷。先帝侍女八千人，公孫劍器初第一。    <br />    五十年間似反掌，風塵傾動昏王室。梨園子弟散如煙，女樂餘姿映寒日。    <br />    金粟堆南木已拱，瞿唐石城草蕭瑟。玳筵急管曲復終，樂極哀來月東出。    <br />    老夫不知其所往，足繭荒山轉愁疾。   </p>   <p>    <b>     <font color=\"#FF6600\">往在</font>    </b>    <br />    往在西京日，胡來滿彤宮。中宵焚九廟，雲漢為之紅。    <br />    解瓦飛十里，繐帷紛曾空。疚心惜木主，一一灰悲風。    <br />    合昏排鐵騎，清旭散錦    <a target=\"_blank\" href=\"http://140.111.1.40/yitic/frc/frc16717.htm\">●</a>。賊臣表逆節，相賀以成功。    <br />    是時妃嬪戮，連為糞土叢。當寧陷玉座，白間剝畫蟲。    <br />    不知二聖處，私泣百歲翁。車駕既雲還，楹桷欻穹崇。    <br />    故老復涕泗，祠官樹椅桐。宏壯不如初，已見帝力雄。    <br />    前春禮郊廟，祀事親聖躬。微軀忝近臣，景從陪群公。    <br />    登階捧玉冊，峨冕耿金鐘。侍祠恧先露，掖垣邇濯龍。    <br />    天子惟孝孫，五雲起九重。鏡奩換粉黛，翠羽猶蔥朧。    <br />    前者厭羯胡，後來遭犬戎。俎豆腐膻肉，罘罳行角弓。    <br />    安得自西極，申命空山東。盡驅詣闕下，士庶塞關中。    <br />    主將曉逆順，元元歸始終。一朝自罪己，萬里車書通。    <br />    鋒鏑供鋤犁，征戍聽所從。冗官各復業，土著還力農。    <br />    君臣節儉足，朝野歡呼同。中興似國初，繼體如太宗。    <br />    端拱納諫諍，和風日沖融。赤墀櫻桃枝，隱映銀絲籠。    <br />    千春薦陵寢，永永垂無窮。京都不再火，涇渭開愁容。    <br />    歸號故松柏，老去苦飄蓬。   </p>   <p>    <b>     <font color=\"#FF6600\">昔遊</font>    </b>    <br />    昔者與高李，晚登單父台。寒蕪際碣石，萬里風雲來。    <br />    桑柘葉如雨，飛藿去徘徊。清霜大澤凍，禽獸有餘哀。    <br />    是時倉廩實，洞達寰區開。猛士思滅胡，將帥望三台。    <br />    君王無所惜，駕馭英雄材。幽燕盛用武，供給亦勞哉。    <br />    吳門轉粟帛，泛海陵蓬萊。肉食三十萬，獵射起黃埃。    <br />    隔河憶長眺，青歲已摧頹。不及少年日，無復故人杯。    <br />    賦詩獨流涕，亂世想賢才。有能市駿骨，莫恨少龍媒。    <br />    商山議得失，蜀主脫嫌猜。呂尚封國邑，傅說已鹽梅。    <br />    景晏楚山深，水鶴去低回。龐公任本性，攜子臥蒼苔。   </p>   <p>    <b>     <font color=\"#FF6600\">壯遊</font>    </b>    <br />    往昔十四五，出遊翰墨場。斯文崔魏徒，以我似班揚。    <br />    七齡思即壯，開口詠鳳凰。九齡書大字，有作成一囊。    <br />    性豪業嗜酒，嫉惡懷剛腸。脫略小時輩，結交皆老蒼。    <br />    飲酣視八極，俗物都茫茫。東下姑蘇台，已具浮海航。    <br />    到今有遺恨，不得窮扶桑。王謝風流遠，闔廬丘墓荒。    <br />    劍池石壁側，長洲荷芰香。嵯峨閶門北，清廟映回塘。    <br />    每趨吳太伯，撫事淚浪浪。枕戈憶勾踐，渡浙想秦皇。    <br />    蒸魚聞匕首，除道哂要章。越女天下白，鑒湖五月涼。    <br />    剡溪蘊秀異，欲罷不能忘。歸帆拂天姥，中歲貢舊鄉。    <br />    氣劘屈賈壘，目短曹劉牆。忤下考功第，獨辭京尹堂。    <br />    放蕩齊趙間，裘馬頗清狂。春歌叢台上，冬獵青丘旁。    <br />    呼鷹皂櫪林，逐獸雲雪岡。射飛曾縱鞚，引臂落鶖鶬。    <br />    蘇侯據鞍喜，忽如攜葛強。快意八九年，西歸到咸陽。    <br />    許與必詞伯，賞遊實賢王。曳裾置醴地，奏賦入明光。    <br />    天子廢食召，群公會軒裳。脫身無所愛，痛飲信行藏。    <br />    黑貂不免敝，斑鬢兀稱觴。杜曲晚耆舊，四郊多白楊。    <br />    坐深鄉黨敬，日覺死生忙。朱門任傾奪，赤族迭罹殃。    <br />    國馬竭粟豆，官雞輸稻粱。舉隅見煩費，引古惜興亡。    <br />    河朔風塵起，岷山行幸長。兩宮各警蹕，萬里遙相望。    <br />    崆峒殺氣黑，少海旌旗黃。禹功亦命子，涿鹿親戎行。    <br />    翠華擁英岳，螭虎啖豺狼。爪牙一不中，胡兵更陸梁。    <br />    大軍載草草，凋瘵滿膏肓。備員竊補袞，憂憤心飛揚。    <br />    上感九廟焚，下憫萬民瘡。斯時伏青蒲，廷爭守御床。    <br />    君辱敢愛死，赫怒幸無傷。聖哲體仁恕，宇縣復小康。    <br />    哭廟灰燼中，鼻酸朝未央。小臣議論絕，老病客殊方。    <br />    鬱鬱苦不展，羽翮困低昂。秋風動哀壑，碧蕙捐微芳。    <br />    之推避賞從，漁父濯滄浪。榮華敵勳業，歲暮有嚴霜。    <br />    吾觀鴟夷子，才格出尋常。群凶逆未定，側佇英俊翔。   </p>   <p>    <b>     <font color=\"#FF6600\">遣懷</font>    </b>    <br />    昔我遊宋中，惟梁孝王都。名今陳留亞，劇則貝魏俱。    <br />    邑中九萬家，高棟照通衢。舟車半天下，主客多歡娛。    <br />    白刃讎不義，黃金傾有無。殺人紅塵裡，報答在斯須。    <br />    憶與高李輩，論交入酒壚。兩公壯藻思，得我色敷腴。    <br />    氣酣登吹台，懷古視平蕪。芒碭雲一去，雁鶩空相呼。    <br />    先帝正好武，寰海未凋枯。猛將收西域，長戟破林胡。    <br />    百萬攻一城，獻捷不云輸。組練棄如泥，尺土負百夫。    <br />    拓境功未已，元和辭大爐。亂離朋友盡，合沓歲月徂。    <br />    吾衰將焉託，存歿再嗚呼。蕭條益堪愧，獨在天一隅。    <br />    乘黃已去矣，凡馬徒區區。不復見顏鮑，繫舟臥荊巫。    <br />    臨餐吐更食，常恐違撫孤。   </p>   <p>    <b>     <font color=\"#FF6600\">同元使君舂陵行</font>    </b>    <br />    遭亂髮盡白，轉衰病相嬰。沈綿盜賊際，狼狽江漢行。    <br />    歎時藥力薄，為客羸瘵成。吾人詩家秀，博採世上名。    <br />    粲粲元道州，前聖畏後生。觀乎舂陵作，欻見俊哲情。    <br />    復覽賊退篇，結也實國楨。賈誼昔流慟，匡衡常引經。    <br />    道州憂黎庶，詞氣浩縱橫。兩章對秋月，一字偕華星。    <br />    致君唐虞際，純樸憶大庭。何時降璽書，用爾為丹青。    <br />    獄訟永衰息，豈唯偃甲兵。淒惻念誅求，薄斂近休明。    <br />    乃知正人意，不苟飛長纓。涼飆振南嶽，之子寵若驚。    <br />    色阻金印大，興含滄浪清。我多長卿病，日夕思朝廷。    <br />    肺枯渴太甚，漂泊公孫城。呼兒具紙筆，隱几臨軒楹。    <br />    作詩呻吟內，墨澹字欹傾。感彼危苦詞，庶幾知者聽。   </p>   <p>    <b>     <font color=\"#FF6600\">李潮八分小篆歌</font>    </b>    <br />    蒼頡鳥跡既茫昧，字體變化如浮雲。陳倉石鼓又已訛，大小二篆生八分。    <br />    秦有李斯漢蔡邕，中間作者寂不聞。嶧山之碑野火焚，棗木傳刻肥失真。    <br />    苦縣光和尚骨立，書貴瘦硬方通神。惜哉李蔡不復得，吾甥李潮下筆親。    <br />    尚書韓擇木，騎曹蔡有鄰。開元已來數八分，潮也奄有二子成三人。    <br />    況潮小篆逼秦相，快劍長戟森相向。八分一字直百金，蛟龍盤拏肉屈強。    <br />    吳郡張顛誇草書，草書非古空雄壯。豈如吾甥不流宕，丞相中郎丈人行。    <br />    巴東逢李潮，逾月求我歌。我今衰老才力薄，潮乎潮乎奈汝何。   </p>   <p>    <b>     <font color=\"#FF6600\">覽柏中允兼子侄數人除官制詞因述父子兄弟四美載歌絲綸</font>    </b>    <br />    紛然喪亂際，見此忠孝門。蜀中寇亦甚，柏氏功彌存。    <br />    深誠補王室，戮力自元昆。三止錦江沸，獨清玉壘昏。    <br />    高名入竹帛，新渥照乾坤。子弟先卒伍，芝蘭疊璵璠。    <br />    同心注師律，灑血在戎軒。絲綸實具載，紱冕已殊恩。    <br />    奉公舉骨肉，誅叛經寒溫。金甲雪猶凍，朱旗塵不翻。    <br />    每聞戰場說，欻激懦氣奔。聖主國多盜，賢臣官則尊。    <br />    方當節鉞用，必絕祲沴根。吾病日回首，雲台誰再論。    <br />    作歌挹盛事，推轂期孤鶱。   </p>   <p>    <b>     <font color=\"#FF6600\">望岳</font>    </b>    <br />    岱宗夫如何，齊魯青未了。造化鍾神秀，陰陽割昏曉。    <br />    蕩胸生層雲，決眥入歸鳥。會當凌絕頂，一覽眾山小。   </p>   <p>    <b>     <font color=\"#FF6600\">陪李北海宴歷下亭</font>    </b>    <br />    東藩駐皂蓋，北渚凌青荷。海內此亭古，濟南名士多。    <br />    雲山已發興，玉珮仍當歌。修竹不受暑，交流空湧波。    <br />    蘊真愜所遇，落日將如何。貴賤俱物役，從公難重過。   </p>   <p>    <b>     <font color=\"#FF6600\">同李太守登歷下古城員外新亭，亭對鵲湖</font>    </b>    <br />    新亭結構罷，隱見清湖陰。跡籍台觀舊，氣溟海岳深。    <br />    圓荷想自昔，遺堞感至今。芳宴此時具，哀絲千古心。    <br />    主稱壽尊客，筵秩宴北林。不阻蓬蓽興，得兼梁甫吟。   </p>   <p>    <b>     <font color=\"#FF6600\">玄都壇歌，寄元逸人</font>    </b>    <br />    故人昔隱東蒙峰，已佩含景蒼精龍。故人今居子午谷，獨在陰崖結茅屋。    <br />    屋前太古玄都壇，青石漠漠常風寒。子規夜啼山竹裂，王母晝下雲旗翻。    <br />    知君此計成長往，芝草琅玕日應長。鐵鎖高垂不可攀，致身福地何蕭爽。   </p>   <p>    <b>     <font color=\"#FF6600\">今夕行（自齊趙西歸至咸陽作）</font>    </b>    <br />    今夕何夕歲雲徂，更長燭明不可孤。咸陽客舍一事無，相與博塞為歡娛。    <br />    馮陵大叫呼五白，袒跣不肯成梟盧。英雄有時亦如此，邂逅豈即非良圖。    <br />    君莫笑劉毅從來布衣願，家無儋石輸百萬。   </p>   <p>    <b>     <font color=\"#FF6600\">貧交行</font>    </b>    <br />    翻手作雲覆手雨，紛紛輕薄何須數。君不見管鮑貧時交，此道今人棄如土。   </p>   <p>    <b>     <font color=\"#FF6600\">兵車行</font>    </b>    <br />    車轔轔，馬蕭蕭，行人弓箭各在腰。耶娘妻子走相送，塵埃不見咸陽橋。    <br />    牽衣頓足闌道哭，哭聲直上干雲霄。道傍過者問行人，行人但云點行頻。    <br />    或從十五北防河，便至四十西營田。去時里正與裹頭，歸來頭白還戍邊。    <br />    邊亭流血成海水，武皇開邊意未已。    <br />    君不聞漢家山東二百州，千村萬落生荊杞。    <br />    縱有健婦把鋤犁，禾生隴畝無東西。況復秦兵耐苦戰，被驅不異犬與雞。    <br />    長者雖有問，役夫敢申恨。且如今年冬，未休關西卒。    <br />    縣官急索租，租稅從何出。信知生男惡，反是生女好。    <br />    生女猶是嫁比鄰，生男埋沒隨百草。    <br />    君不見青海頭，古來白骨無人收。新鬼煩冤舊鬼哭，天陰雨濕聲啾啾。   </p>   <p>    <b>     <font color=\"#FF6600\">高都護驄馬行（高仙芝開元末為安西副都護）</font>    </b>    <br />    安西都護胡青驄，聲價欻然來向東。此馬臨陣久無敵，與人一心成大功。    <br />    功成惠養隨所致，飄飄遠自流沙至。雄姿未受伏櫪恩，猛氣猶思戰場利。    <br />    腕促蹄高如踣鐵，交河幾蹴曾冰裂。五花散作雲滿身，萬里方看汗流血。    <br />    長安壯兒不敢騎，走過掣電傾城知。青絲絡頭為君老，何由卻出橫門道。   </p>   <p>    <b>     <font color=\"#FF6600\">天育驃騎歌（天育，廄名，未詳所出）</font>    </b>    <br />    吾聞天子之馬走千里，今之畫圖無乃是。    <br />    是何意態雄且傑，駿尾蕭梢朔風起。毛為綠縹兩耳黃，眼有紫焰雙瞳方。    <br />    矯矯龍性合變化，卓立天骨森開張。伊昔太僕張景順，監牧攻駒閱清峻。    <br />    遂令大奴守天育，別養驥子憐神俊。當時四十萬匹馬，張公歎其材盡下。    <br />    故獨寫真傳世人，見之座右久更新。年多物化空形影，嗚呼健步無由騁。    <br />    如今豈無騕褭與驊騮，時無王良伯樂死即休。   </p>   <p>    <b>     <font color=\"#FF6600\">白絲行</font>    </b>    <br />    繅絲須長不須白，越羅蜀錦金粟尺。像床玉手亂殷紅，萬草千花動凝碧。    <br />    已悲素質隨時染，裂下鳴機色相射。美人細意熨帖平，裁縫滅盡針線跡。    <br />    春天衣著為君舞，蛺蝶飛來黃鸝語。落絮游絲亦有情，隨風照日宜輕舉。    <br />    香汗輕塵污顏色，開新合故置何許。君不見才士汲引難，恐懼棄捐忍羈旅。   </p>   <p>    <b>     <font color=\"#FF6600\">秋雨歎三首</font>    </b>    <br />    雨中百草秋爛死，階下決明顏色鮮。著葉滿枝翠羽蓋，開花無數黃金錢。    <br />    涼風蕭蕭吹汝急，恐汝後時難獨立。堂上書生空白頭，臨風三嗅馨香泣。   </p>   <p>闌風長雨秋紛紛，四海八荒同一雲。去馬來牛不復辨，濁涇清渭何當分。    <br />    禾頭生耳黍穗黑，農夫田婦無消息。城中斗米換衾裯，相許寧論兩相直。   </p>   <p>長安布衣誰比數，反鎖衡門守環堵。老夫不出長蓬蒿，稚子無憂走風雨。    <br />    雨聲颼颼催早寒，胡雁翅濕高飛難。秋來未曾見白日，泥污后土何時乾。   </p>   <p>    <b>     <font color=\"#FF6600\">歎庭前甘菊花</font>    </b>    <br />    簷前甘菊移時晚，青蕊重陽不堪摘。明日蕭條醉盡醒，殘花爛熳開何益。    <br />    籬邊野外多眾芳，採擷細瑣升中堂。念茲空長大枝葉，結根失所纏風霜。   </p>   <p>    <b>     <font color=\"#FF6600\">醉時歌（贈廣文館博士鄭虔）</font>    </b>    <br />    諸公袞袞登台省，廣文先生官獨冷。甲第紛紛厭粱肉，廣文先生飯不足。    <br />    先生有道出羲皇，先生有才過屈宋。德尊一代常轗軻，名垂萬古知何用。    <br />    杜陵野客人更嗤，被褐短窄鬢如絲。日糴太倉五升米，時赴鄭老同襟期。    <br />    得錢即相覓，沽酒不復疑。忘形到爾汝，痛飲真吾師。    <br />    清夜沈沈動春酌，燈前細雨簷花落。但覺高歌有鬼神，焉知餓死填溝壑。    <br />    相如逸才親滌器，子雲識字終投閣。先生早賦歸去來，石田茅屋荒蒼苔。    <br />    儒術於我何有哉，孔丘盜跖俱塵埃。不須聞此意慘愴，生前相遇且銜杯。   </p>   <p>    <b>     <font color=\"#FF6600\">醉歌行</font>    </b>    <br />    陸機二十作文賦，汝更小年能綴文。總角草書又神速，世上兒子徒紛紛。    <br />    驊騮作駒已汗血，鷙鳥舉翮連青雲。詞源倒流三峽水，筆陣獨掃千人軍。    <br />    只今年才十六七，射策君門期第一。舊穿楊葉真自知，暫蹶霜蹄未為失。    <br />    偶然擢秀非難取，會是排風有毛質。汝身已見唾成珠，汝伯何由髮如漆。    <br />    春光澹沱秦東亭，渚蒲牙白水荇青。風吹客衣日杲杲，樹攪離思花冥冥。    <br />    酒盡沙頭雙玉瓶，眾賓皆醉我獨醒。乃知貧賤別更苦，吞聲躑躅涕淚零。   </p>   <p>    <b>     <font color=\"#FF6600\">贈衛八處士</font>    </b>    <br />    人生不相見，動如參與商。今夕復何夕，共此燈燭光。    <br />    少壯能幾時，鬢髮各已蒼。訪舊半為鬼，驚呼熱中腸。    <br />    焉知二十載，重上君子堂。昔別君未婚，兒女忽成行。    <br />    怡然敬父執，問我來何方。問答乃未已，兒女羅酒漿。    <br />    夜雨翦春韭，新炊間黃粱。主稱會面難，一舉累十觴。    <br />    十觴亦不醉，感子故意長。明日隔山嶽，世事兩茫茫。   </p>   <p>    <b>     <font color=\"#FF6600\">苦雨奉寄隴西公兼呈王徵士</font>    </b>    <br />    今秋乃淫雨，仲月來寒風。群木水光下，萬象雲氣中。    <br />    所思礙行潦，九里信不通。悄悄素滻路，迢迢天漢東。    <br />    願騰六尺馬，背若孤征鴻。劃見公子面，超然歡笑同。    <br />    奮飛既胡越，侷促傷樊籠。一飯四五起，憑軒心力窮。    <br />    嘉蔬沒混濁，時菊碎榛叢。鷹隼亦屈猛，烏鳶何所蒙。    <br />    式瞻北鄰居，取適南巷翁。掛席釣川漲，焉知清興終。   </p>   <p>    <b>     <font color=\"#FF6600\">同諸公登慈恩寺塔</font>    </b>    <br />    高標跨蒼天，烈風無時休。自非曠士懷，登茲翻百憂。    <br />    方知象教力，足可追冥搜。仰穿龍蛇窟，始出枝撐幽。    <br />    七星在北戶，河漢聲西流。羲和鞭白日，少昊行清秋。    <br />    秦山忽破碎，涇渭不可求。俯視但一氣，焉能辨皇州。    <br />    回首叫虞舜，蒼梧雲正愁。惜哉瑤池飲，日晏崑崙丘。    <br />    黃鵠去不息，哀鳴何所投。君看隨陽雁，各有稻粱謀。   </p>   <p>    <b>     <font color=\"#FF6600\">示從孫濟（濟字應物，官給事中、京兆尹）</font>    </b>    <br />    平明跨驢出，未知適誰門。權門多噂沓，且復尋諸孫。    <br />    諸孫貧無事，宅舍如荒村。堂前自生竹，堂後自生萱。    <br />    萱草秋已死，竹枝霜不蕃。淘米少汲水，汲多井水渾。    <br />    刈葵莫放手，放手傷葵根。阿翁懶惰久，覺兒行步奔。    <br />    所來為宗族，亦不為盤飧。小人利口實，薄俗難可論。    <br />    勿受外嫌猜，同姓古所敦。   </p>   <p>    <b>     <font color=\"#FF6600\">九日寄岑參（參，南陽人）</font>    </b>    <br />    出門復入門，兩腳但如舊。所向泥活活，思君令人瘦。    <br />    沉吟坐西軒，飲食錯昏晝。寸步曲江頭，難為一相就。    <br />    吁嗟呼蒼生，稼穡不可救。安得誅雲師，疇能補天漏。    <br />    大明韜日月，曠野號禽獸。君子強逶迤，小人困馳驟。    <br />    維南有崇山，恐與川浸溜。是節東籬菊，紛披為誰秀。    <br />    岑生多新詩，性亦嗜醇酎。采采黃金花，何由滿衣袖。   </p>   <p>    <b>     <font color=\"#FF6600\">送孔巢父謝病歸遊江東，兼呈李白</font>    </b>    <br />    巢父掉頭不肯住，東將入海隨煙霧。詩卷長留天地間，釣竿欲拂珊瑚樹。    <br />    深山大澤龍蛇遠，春寒野陰風景暮。蓬萊織女回雲車，指點虛無是徵路。    <br />    自是君身有仙骨，世人那得知其故。惜君只欲苦死留，富貴何如草頭露。    <br />    蔡侯靜者意有餘，清夜置酒臨前除。罷琴惆悵月照席，幾歲寄我空中書。    <br />    南尋禹穴見李白，道甫問信今何如。   </p>   <p>    <b>     <font color=\"#FF6600\">飲中八仙歌</font>    </b>    <br />    知章騎馬似乘船，眼花落井水底眠。    <br />    汝陽三斗始朝天，道逢麴車口流涎，恨不移封向酒泉。    <br />    左相日興費萬錢，飲如長鯨吸百川，銜杯樂聖稱世賢。    <br />    宗之瀟灑美少年，舉觴白眼望青天，皎如玉樹臨風前。    <br />    蘇晉長齋繡佛前，醉中往往愛逃禪。    <br />    李白一斗詩百篇，長安市上酒家眠。天子呼來不上船，自稱臣是酒中仙。    <br />    張旭三杯草聖傳，脫帽露頂王公前，揮毫落紙如雲煙。    <br />    焦遂五斗方卓然，高談雄辨驚四筵。   </p>   <p>    <b>     <font color=\"#FF6600\">曲江三章，章五句</font>    </b>    <br />    曲江蕭條秋氣高，菱荷枯折隨風濤，遊子空嗟垂二毛。    <br />    白石素沙亦相蕩，哀鴻獨叫求其曹。   </p>   <p>即事非今亦非古，長歌激越梢林莽，比屋豪華固難數。    <br />    吾人甘作心似灰，弟侄何傷淚如雨。   </p>   <p>自斷此生休問天，杜曲幸有桑麻田，故將移住南山邊。    <br />    短衣匹馬隨李廣，看射猛虎終殘年。   </p>   <p>    <b>     <font color=\"#FF6600\">麗人行</font>    </b>    <br />    三月三日天氣新，長安水邊多麗人。態濃意遠淑且真，肌理細膩骨肉勻。    <br />    繡羅衣裳照暮春，蹙金孔雀銀麒麟。頭上何所有，翠微    <a target=\"_blank\" href=\"http://140.111.1.40/yitic/frc/frc00819.htm\">●</a>葉垂鬢唇。    <br />    背後何所見，珠壓腰衱穩稱身。就中雲幕椒房親，賜名大國虢與秦。    <br />    紫駝之峰出翠釜，水精之盤行素鱗。犀箸厭飫久未下，鑾刀縷切空紛綸。    <br />    黃門飛鞚不動塵，御廚絡繹送八珍。簫鼓哀吟感鬼神，賓從雜遝實要津。    <br />    後來鞍馬何逡巡，當軒下馬入錦茵。楊花雪落覆白蘋，青鳥飛去銜紅巾。    <br />    炙手可熱勢絕倫，慎莫近前丞相嗔。   </p>   <p>    <b>     <font color=\"#FF6600\">樂遊園歌</font>    </b>    <br />    樂遊古園崒森爽，煙綿碧草萋萋長。公子華筵勢最高，秦川對酒平如掌。    <br />    長生木瓢示真率，更調鞍馬狂歡賞。青春波浪芙蓉園，白日雷霆夾城仗。    <br />    閶闔晴開昳蕩蕩，曲江翠幕排銀榜。拂水低徊舞袖翻，緣雲清切歌聲上。    <br />    卻憶年年人醉時，只今未醉已先悲。數莖白髮那拋得，百罰深杯亦不辭。    <br />    聖朝亦知賤士丑，一物自荷皇天慈。此身飲罷無歸處，獨立蒼茫自詠詩。   </p>   <p>    <b>     <font color=\"#FF6600\">渼陂行（陂在鄠縣西五里，週一十四里）</font>    </b>    <br />    岑參兄弟皆好奇，攜我遠來遊渼陂。天地黤慘忽異色，波濤萬頃堆琉璃。    <br />    琉璃汗漫泛舟入，事殊興極憂思集。鼉作鯨吞不復知，惡風白浪何嗟及。    <br />    主人錦帆相為開，舟子喜甚無氛埃。鳧鷖散亂棹謳發，絲管啁啾空翠來。    <br />    沈竿續蔓深莫測，菱葉荷花靜如拭。宛在中流渤澥清，下歸無極終南黑。    <br />    半陂已南純浸山，動影裊窕沖融間。船舷暝戛雲際寺，水面月出藍田關。    <br />    此時驪龍亦吐珠，馮夷擊鼓群龍趨。湘妃漢女出歌舞，金支翠旗光有無。    <br />    咫尺但愁雷雨至，蒼茫不曉神靈意。少壯幾時奈老何，向來哀樂何其多。   </p>   <p>    <b>     <font color=\"#FF6600\">渼陂西南台</font>    </b>    <br />    高台面蒼陂，六月風日冷。蒹葭離披去，天水相與永。    <br />    懷新目似擊，接要心已領。仿像識鮫人，空濛辨魚艇。    <br />    錯磨終南翠，顛倒白閣影。崷崒增光輝，乘陵惜俄頃。    <br />    勞生愧嚴鄭，外物慕張邴。世復輕驊騮，吾甘雜蛙黽。    <br />    知歸俗可忽，取適事莫並。身退豈待官，老來苦便靜。    <br />    況資菱芡足，庶結茅茨迥。從此具扁舟，彌年逐清景。   </p>   <p>    <b>     <font color=\"#FF6600\">戲簡鄭廣文虔，兼呈蘇司業源明</font>    </b>    <br />    廣文到官舍，繫馬堂階下。醉則騎馬歸，頗遭官長罵。    <br />    才名四十年，坐客寒無氈。賴有蘇司業，時時與酒錢。   </p>   <p>    <b>     <font color=\"#FF6600\">夏日李公見訪</font>    </b>    <br />    遠林暑氣薄，公子過我遊。貧居類村塢，僻近城南樓。    <br />    旁捨頗淳樸，所願亦易求。隔屋喚西家，借問有酒不。    <br />    牆頭過濁醪，展席俯長流。清風左右至，客意已驚秋。    <br />    巢多眾鳥鬥，葉密鳴蟬稠。苦道此物聒，孰謂吾廬幽。    <br />    水花晚色靜，庶足充淹留。預恐尊中盡，更起為君謀。   </p>   <p>    <b>     <font color=\"#FF6600\">奉同郭給事湯東靈湫作（驪山溫湯之東有龍湫）</font>    </b>    <br />    東山氣鴻濛，宮殿居上頭。君來必十月，樹羽臨九州。    <br />    陰火煮玉泉，噴薄漲巖幽。有時浴赤日，光抱空中樓。    <br />    閬風入轍跡，曠原延冥搜。沸天萬乘動，觀水百丈湫。    <br />    幽靈斯可佳，王命官屬休。初聞龍用壯，擘石摧林丘。    <br />    中夜窟宅改，移因風雨秋。倒懸瑤池影，屈注蒼江流。    <br />    味如甘露漿，揮弄滑且柔。翠旗澹偃蹇，雲車紛少留。    <br />    簫鼓蕩四溟，異香泱漭浮。鮫人獻微綃，曾祝沈豪牛。    <br />    百祥奔盛明，古先莫能儔。坡陀金蝦蟆，出見蓋有由。    <br />    至尊顧之笑，王母不肯收。復歸虛無底，化作長黃虯。    <br />    飄飄青瑣郎，文彩珊瑚鉤。浩歌淥水曲，清絕聽者愁。   </p>   <p>    <b>     <font color=\"#FF6600\">夜聽許十損誦詩愛而有作</font>    </b>    <br />    許生五台賓，業白出石壁。余亦師粲可，身猶縛禪寂。    <br />    何階子方便，謬引為匹敵。離索晚相逢，包蒙欣有擊。    <br />    誦詩渾遊衍，四座皆辟易。應手看捶鉤，清心聽鳴鏑。    <br />    精微穿溟涬，飛動摧霹靂。陶謝不枝梧，風騷共推激。    <br />    紫燕自超詣，翠駁誰剪剔。君意人莫知，人間夜寥闃。   </p>   <p>    <b>     <font color=\"#FF6600\">橋陵詩三十韻，因呈縣內諸官</font>    </b>    <br />    先帝昔晏駕，茲山朝百靈。崇岡擁象設，沃野開天庭。    <br />    即事壯重險，論功超五丁。坡陀因厚地，卻略羅峻屏。    <br />    雲闕虛冉冉，風松肅泠泠。石門霜露白，玉殿莓苔青。    <br />    宮女晚知曙，祠官朝見星。空梁簇畫戟，陰井敲銅瓶。    <br />    中使日夜繼，惟王心不寧。豈徒恤備享，尚謂求無形。    <br />    孝理敦國政，神凝推道經。瑞芝產廟柱，好鳥鳴巖扃。    <br />    高岳前嵂崒，洪河左瀅瀠。金城蓄峻址，沙苑交回汀。    <br />    永與奧區固，川原紛眇冥。居然赤縣立，台榭爭岧亭。    <br />    官屬果稱是，聲華真可聽。王劉美竹潤，裴李春蘭馨。    <br />    鄭氏才振古，啖侯筆不停。遣辭必中律，利物常發硎。    <br />    綺繡相展轉，琳琅愈青熒。側聞魯恭化，秉德崔瑗銘。    <br />    太史候鳧影，王喬隨鶴翎。朝儀限霄漢，容思回林坰。    <br />    轗軻辭下杜，飄颻陵濁涇。諸生舊短褐，旅泛一浮萍。    <br />    荒歲兒女瘦，暮途涕泗零。主人念老馬，廨署容秋螢。    <br />    流寓理豈愜，窮愁醉未醒。何當擺俗累，浩蕩乘滄溟。   </p>   <p>    <b>     <font color=\"#FF6600\">沙苑行</font>    </b>    <br />    君不見左輔白沙如白水，繚以周牆百餘里。    <br />    龍媒昔是渥窪生，汗血今稱獻於此。苑中騋牝三千匹，豐草青青寒不死。    <br />    食之豪健西域無，每歲攻駒冠邊鄙。王有虎臣司苑門，入門天廄皆雲屯。    <br />    驌驦一骨獨當御，春秋二時歸至尊。至尊內外馬盈億，伏櫪在坰空大存。    <br />    逸群絕足信殊傑，倜儻權奇難具論。纍纍堆阜藏奔突，往往坡陀縱超越。    <br />    角壯翻同麋鹿遊，浮深簸蕩黿鼉窟。泉出巨魚長比人，丹砂作尾黃金鱗。    <br />    豈知異物同精氣，雖未成龍亦有神。   </p>   <p>    <b>     <font color=\"#FF6600\">驄馬行</font>    </b>    <br />    鄧公馬癖人共知，初得花驄大宛種。夙昔傳聞思一見，牽來左右神皆竦。    <br />    雄姿逸態何崷崒，顧影驕嘶自矜寵。隅目青熒夾鏡懸，肉駿碨礌連錢動。    <br />    朝來久試華軒下，未覺千金滿高價。赤汗微生白雪毛，銀鞍卻覆香羅帕。    <br />    卿家舊賜公取之，天廄真龍此其亞。晝洗須騰涇渭深，朝趨可刷幽并夜。    <br />    吾聞良驥老始成，此馬數年人更驚。豈有四蹄疾於鳥，不與八駿俱先鳴。    <br />    時俗造次那得致，雲霧晦冥方降精。近聞下詔喧都邑，肯使騏驎地上行。   </p>   <p>    <b>     <font color=\"#FF6600\">去矣行</font>    </b>    <br />    君不見韝上鷹，一飽則飛掣。焉能作堂上燕，啣泥附炎熱。    <br />    野人曠蕩無靦顏，豈可久在王侯間。未試囊中餐玉法，明朝且入藍田山。   </p>   <p>    <b>     <font color=\"#FF6600\">自京赴奉先縣詠懷五百字</font>    </b>    <br />    杜陵有布衣，老大意轉拙。許身一何愚，竊比稷與契。    <br />    居然成濩落，白首甘契闊。蓋棺事則已，此志常覬豁。    <br />    窮年憂黎元，歎息腸內熱。取笑同學翁，浩歌彌激烈。    <br />    非無江海志，蕭灑送日月。生逢堯舜君，不忍便永訣。    <br />    當今廊廟具，構廈豈云缺。葵藿傾太陽，物性固莫奪。    <br />    顧惟螻蟻輩，但自求其穴。胡為慕大鯨，輒擬偃溟渤。    <br />    以茲悟生理，獨恥事干謁。兀兀遂至今，忍為塵埃沒。    <br />    終愧巢與由，未能易其節。沈飲聊自適，放歌頗愁絕。    <br />    歲暮百草零，疾風高岡裂。天衢陰崢嶸，客子中夜發。    <br />    霜嚴衣帶斷，指直不得結。凌晨過驪山，御榻在嵽嵲。    <br />    蚩尤塞寒空，蹴蹋崖谷滑。瑤池氣郁律，羽林相摩戛。    <br />    君臣留歡娛，樂動殷樛嶱。賜浴皆長纓，與宴非短褐。    <br />    彤庭所分帛，本自寒女出。鞭撻其夫家，聚斂貢城闕。    <br />    聖人筐篚恩，實欲邦國活。臣如忽至理，君豈棄此物。    <br />    多士盈朝廷，仁者宜戰慄。況聞內金盤，盡在衛霍室。    <br />    中堂舞神仙，煙霧散玉質。暖客貂鼠裘，悲管逐清瑟。    <br />    勸客駝蹄羹，霜橙壓香橘。朱門酒肉臭，路有凍死骨。    <br />    榮枯咫尺異，惆悵難再述。北轅就涇渭，官渡又改轍。    <br />    群冰從西下，極目高崒兀。疑是崆峒來，恐觸天柱折。    <br />    河梁幸未坼，枝撐聲窸窣。行旅相攀援，川廣不可越。    <br />    老妻寄異縣，十口隔風雪。誰能久不顧，庶往共飢渴。    <br />    入門聞號咷，幼子饑已卒。吾寧捨一哀，里巷亦嗚咽。    <br />    所愧為人父，無食致夭折。豈知秋未登，貧窶有倉卒。    <br />    生常免租稅，名不隸征伐。撫跡猶酸辛，平人固騷屑。    <br />    默思失業徒，因念遠戍卒。憂端齊終南，澒洞不可掇。   </p>   <p>    <b>     <font color=\"#FF6600\">奉先劉少府新畫山水障歌</font>    </b>    <br />    堂上不合生楓樹，怪底江山起煙霧。聞君掃卻赤縣圖，乘興遣畫滄洲趣。    <br />    畫師亦無數，好手不可遇。對此融心神。知君重毫素。豈但祁岳與鄭虔，    <br />    筆跡遠過楊契丹。得非懸圃裂，無乃瀟湘翻。    <br />    悄然坐我天姥下，耳邊已似聞清猿。反思前夜風雨急，乃是蒲城鬼神入。    <br />    元氣淋漓障猶濕，真宰上訴天應泣。野亭春還雜花遠，漁翁暝蹋孤舟立。    <br />    滄浪水深青溟闊，欹岸側島秋毫末。不見湘妃鼓瑟時，至今斑竹臨江活。    <br />    劉侯天機精，愛畫入骨髓。自有兩兒郎，揮灑亦莫比。    <br />    大兒聰明到，能添老樹巔崖裡。小兒心孔開。    <br />    貌得山僧及童子。若耶溪，雲門寺。吾獨胡為在泥滓，青鞋布襪從此始。   </p>   <p>    <b>     <font color=\"#FF6600\">白水縣崔少府十九翁高齋三十韻</font>    </b>    <br />    客從南縣來，浩蕩無與適。旅食白日長，況當朱炎赫。    <br />    高齋坐林杪，信宿遊衍闃。清晨陪躋攀，傲睨俯峭壁。    <br />    崇岡相枕帶，曠野懷咫尺。始知賢主人，贈此遣愁寂。    <br />    危階根青冥，層冰生淅瀝。上有無心雲，下有欲落石。    <br />    泉聲聞復急，動靜隨所擊。鳥呼藏其身，有似懼彈射。    <br />    吏隱道性情，茲焉其窟宅。白水見舅氏，諸翁乃仙伯。    <br />    杖藜長松陰，作尉窮穀僻。為我炊雕胡，逍遙展良覿。    <br />    坐久風頗愁，晚來山更碧。相對十丈蛟，欻翻盤渦坼。    <br />    何得空裡雷，殷殷尋地脈。煙氛藹崷崒，魍魎森慘戚。    <br />    崑崙崆峒顛，回首如不隔。前軒頹反照，巉絕華岳赤。    <br />    兵氣漲林巒，川光雜鋒鏑。知是相公軍，鐵馬雲霧積。    <br />    玉觴淡無味，胡羯豈強敵。長歌激屋樑，淚下流衽席。    <br />    人生半哀樂，天地有順逆。慨彼萬國夫，休明備征狄。    <br />    猛將紛填委，廟謀蓄長策。東郊何時開，帶甲且來釋。    <br />    欲告清宴罷，難拒幽明迫。三歎酒食旁，何由似平昔。   </p>   <p>    <b>     <font color=\"#FF6600\">三川觀水漲二十韻</font>    </b>    <br />    我經華原來，不復見平陸。北上唯土山，連山走窮谷。    <br />    火雲無時出，飛電常在目。自多窮岫雨，行潦相豗蹙。    <br />    蓊    <a target=\"_blank\" href=\"http://140.111.1.40/yitic/frc/frc00808.htm\">●</a>川氣黃，群流會空曲。清晨望高浪，忽謂陰崖踣。    <br />    恐泥竄蛟龍，登危聚麋鹿。枯查捲拔樹，礧磈共充塞。    <br />    聲吹鬼神下，勢閱人代速。不有萬穴歸，何以尊四瀆。    <br />    及觀泉源漲，反懼江海覆。漂沙坼岸去，漱壑松柏禿。    <br />    乘陵破山門，回斡裂地軸。交洛赴洪河，及關豈信宿。    <br />    應沈數州沒，如聽萬室哭。穢濁殊未清，風濤怒猶蓄。    <br />    何時通舟車，陰氣不黲黷。浮生有蕩汩，吾道正羈束。    <br />    人寰難容身，石壁滑側足。雲雷此不已，艱險路更跼。    <br />    普天無川梁，欲濟願水縮。因悲中林士，未脫眾魚腹。    <br />    舉頭向蒼天，安得騎鴻鵠。   </p>   <p>    <b>     <font color=\"#FF6600\">悲陳陶</font>    </b>    <br />    孟冬十郡良家子，血作陳陶澤中水。野曠天清無戰聲，四萬義軍同日死。    <br />    群胡歸來血洗箭，仍唱胡歌飲都市。都人回面向北啼，日夜更望官軍至。   </p>   <p>    <b>     <font color=\"#FF6600\">悲青阪</font>    </b>    <br />    我軍青阪在東門，天寒飲馬太白窟。黃頭奚兒日向西，數騎彎弓敢馳突。    <br />    山雪河冰野蕭瑟，青是烽煙白人骨。焉得附書與我軍，忍待明年莫倉卒。   </p>   <p>    <b>     <font color=\"#FF6600\">哀江頭</font>    </b>    <br />    少陵野老吞聲哭，春日潛行曲江曲。江頭宮殿鎖千門，細柳新蒲為誰綠。    <br />    憶昔霓旌下南苑，苑中萬物生顏色。昭陽殿裡第一人，同輦隨君侍君側。    <br />    輦前才人帶弓箭，白馬嚼嚙黃金勒。翻身向天仰射雲，一箭正墜雙飛翼。    <br />    明眸皓齒今何在，血污遊魂歸不得。清渭東流劍閣深，去住彼此無消息。    <br />    人生有情淚沾臆，江水江花豈終極。黃昏胡騎塵滿城，欲往城南忘南北。   </p>   <p>    <b>     <font color=\"#FF6600\">哀王孫</font>    </b>    <br />    長安城頭頭白烏，夜飛延秋門上呼。又向人家啄大屋，屋底達官走避胡。    <br />    金鞭斷折九馬死。骨肉不待同馳驅。腰下寶玦青珊瑚，可憐王孫泣路隅。    <br />    問之不肯道姓名，但道困苦乞為奴。已經百日竄荊棘，身上無有完肌膚。    <br />    高帝子孫盡隆准，龍種自與常人殊。豺狼在邑龍在野，王孫善保千金軀。    <br />    不敢長語臨交衢，且為王孫立斯須。昨夜東風吹血腥，東來橐駝滿舊都。    <br />    朔方健兒好身手，昔何勇銳今何愚。竊聞天子已傳位，聖德北服南單于。    <br />    花門剺面請雪恥，慎勿出口他人狙。哀哉王孫慎勿疏，五陵佳氣無時無。   </p>   <p>    <b>     <font color=\"#FF6600\">大雲寺贊公房四首</font>    </b>    <br />    心在水精域，衣沾春雨時。洞門盡徐步，深院果幽期。    <br />    到扉開復閉，撞鐘齋及茲。醍醐長髮性，飲食過扶衰。    <br />    把臂有多日，開懷無愧辭。黃鸝度結構，紫鴿下罘罳。    <br />    愚意會所適，花邊行自遲。湯休起我病，微笑索題詩。    <br />    細軟青絲履，光明白    <a target=\"_blank\" href=\"http://140.111.1.40/yitic/frc/frc06045.htm\">●</a>巾。深藏供老宿，取用及吾身。    <br />    自顧轉無趣，交情何尚新。道林才不世，惠遠德過人。    <br />    雨瀉暮簷竹，風吹青井芹。天陰對圖畫，最覺潤龍鱗。    <br />    燈影照無睡，心清聞妙香。夜深殿突兀，風動金鋃鐺。    <br />    天黑閉春院，地清棲暗芳。玉繩回斷絕，鐵鳳森翱翔。    <br />    梵放時出寺，鐘殘仍殷床。明朝在沃野，苦見塵沙黃。    <br />    童兒汲井華，慣捷瓶上手。沾灑不濡地，掃除似無帚。    <br />    明霞爛復閣，霽霧搴高牖。側塞被徑花，飄颻委墀柳。    <br />    艱難世事迫，隱遁佳期後。晤語契深心，那能總箝口。    <br />    奉辭還杖策，暫別終回首。泱泱泥污人，聽聽國多狗。    <br />    既未免羈絆，時來憩奔走。近公如白雪，執熱煩何有。   </p>   <p>    <b>     <font color=\"#FF6600\">蘇端、薛復筵簡薛華醉歌</font>    </b>    <br />    文章有神交有道，端復得之名譽早。愛客滿堂盡豪翰，開筵上日思芳草。    <br />    安得健步移遠梅，亂插繁花向晴昊。千里猶殘舊冰雪，百壺且試開懷抱。    <br />    垂老惡聞戰鼓悲，急觴為緩憂心搗。少年努力縱談笑，看我形容已枯槁。    <br />    坐中薛華善醉歌，歌辭自作風格老。近來海內為長句，汝與山東李白好。    <br />    何劉沈謝力未工，才兼鮑昭愁絕倒。諸生頗盡新知樂，萬事終傷不自保。    <br />    氣酣日落西風來，願吹野水添金盃。如澠之酒常快意，亦知窮愁安在哉。    <br />    忽憶雨時秋井塌，古人白骨生青苔，如何不飲令心哀。   </p>   <p>    <b>     <font color=\"#FF6600\">晦日尋崔戢、李封</font>    </b>    <br />    朝光入甕牖，屍寢驚敝裘。起行視天宇，春氣漸和柔。    <br />    興來不暇懶，今晨梳我頭。出門無所待，徒步覺自由。    <br />    杖藜復恣意，免值公與侯。晚定崔李交，會心真罕儔。    <br />    每過得酒傾，二宅可淹留。喜結仁里歡，況因令節求。    <br />    李生園欲荒，舊竹頗修修。引客看掃除，隨時成獻酬。    <br />    崔侯初筵色，已畏空尊愁。未知天下士，至性有此不。    <br />    草牙既青出，蜂聲亦暖遊。思見農器陳，何當甲兵休。    <br />    上古葛天民，不貽黃屋憂。至今阮籍等，熟醉為身謀。    <br />    威鳳高其翔，長鯨吞九洲。地軸為之翻，百川皆亂流。    <br />    當歌欲一放，淚下恐莫收。濁醪有妙理，庶用慰沈浮。   </p>   <p>    <b>     <font color=\"#FF6600\">雨過蘇端（端置酒）</font>    </b>    <br />    雞鳴風雨交，久旱雲亦好。杖藜入春泥，無食起我早。    <br />    諸家憶所歷，一飯跡便掃。蘇侯得數過，歡喜每傾倒。    <br />    也復可憐人，呼兒具梨棗。濁醪必在眼，盡醉攄懷抱。    <br />    紅稠屋角花，碧委牆隅草。親賓縱談謔，喧鬧畏衰老。    <br />    況蒙霈澤垂，糧粒或自保。妻孥隔軍壘，撥棄不擬道。   </p>   <p>    <b>     <font color=\"#FF6600\">喜晴（一作喜雨）</font>    </b>    <br />    皇天久不雨，既雨晴亦佳。出郭眺西郊，肅肅春增華。    <br />    青熒陵陂麥，窈窕桃李花。春夏各有實，我饑豈無涯。    <br />    干戈雖橫放，慘澹斗龍蛇。甘澤不猶愈，且耕今未賒。    <br />    丈夫則帶甲，婦女終在家。力難及黍稷，得種菜與麻。    <br />    千載商山芝，往者東門瓜。其人骨已朽，此道誰疵瑕。    <br />    英賢遇轗軻，遠引蟠泥沙。顧慚昧所適，回首白日斜。    <br />    漢陰有鹿門，滄海有靈查。焉能學眾口，咄咄空咨嗟。   </p>   <p>    <b>     <font color=\"#FF6600\">送率府程錄事還鄉</font>    </b>    <br />    鄙夫行衰謝，抱病昏妄集。常時往還人，記一不識十。    <br />    程侯晚相遇，與語才傑立。熏然耳目開，頗覺聰明入。    <br />    千載得鮑叔，末契有所及。意鍾老柏青，義動修蛇蟄。    <br />    若人可數見，慰我垂白泣。告別無淹晷，百憂復相襲。    <br />    內愧突不黔，庶羞以賙給。素絲挈長魚，碧酒隨玉粒。    <br />    途窮見交態，世梗悲路澀。東風吹春冰，泱莽后土濕。    <br />    念君惜羽翮，既飽更思戢。莫作翻雲鶻，聞呼向禽急。   </p>   <p>    <b>     <font color=\"#FF6600\">述懷一首（此已下自賊中竄歸鳳翔作）</font>    </b>    <br />    去年潼關破，妻子隔絕久。今夏草木長，脫身得西走。    <br />    麻鞋見天子，衣袖露兩肘。朝廷愍生還，親故傷老醜。    <br />    涕淚授拾遺，流離主恩厚。柴門雖得去，未忍即開口。    <br />    寄書問三川，不知家在否。比聞同罹禍，殺戮到雞狗。    <br />    山中漏茅屋，誰復依戶牖。摧頹蒼松根，地冷骨未朽。    <br />    幾人全性命，盡室豈相偶。嶔岑猛虎場，鬱結回我首。    <br />    自寄一封書，今已十月後。反畏消息來，寸心亦何有。    <br />    漢運初中興，生平老耽酒。沉思歡會處，恐作窮獨叟。   </p>   <p>    <b>     <font color=\"#FF6600\">送長孫九侍御赴武威判官</font>    </b>    <br />    驄馬新鑿蹄，銀鞍被來好。繡衣黃白郎，騎向交河道。    <br />    問君適萬里，取別何草草。天子憂涼州，嚴程到須早。    <br />    去秋群胡反，不得無電掃。此行收遺甿，風俗方再造。    <br />    族父領元戎，名聲國中老。奪我同官良，飄搖按城堡。    <br />    使我不能餐，令我惡懷抱。若人才思闊，溟漲浸絕島。    <br />    尊前失詩流，塞上得國寶。皇天悲送遠，雲雨白浩浩。    <br />    東郊尚烽火，朝野色枯槁。西極柱亦傾，如何正穹昊。   </p>   <p>    <b>     <font color=\"#FF6600\">送樊二十三侍御赴漢中判官</font>    </b>    <br />    威弧不能弦，自爾無寧歲。川谷血橫流，豺狼沸相噬。    <br />    天子從北來，長驅振凋敝。頓兵岐梁下，卻跨沙漠裔。    <br />    二京陷未收，四極我得制。蕭索漢水清，緬通淮湖稅。    <br />    使者紛星散，王綱尚旒綴。南伯從事賢，君行立談際。    <br />    生知七曜歷，手畫三軍勢。冰雪淨聰明，雷霆走精銳。    <br />    幕府輟諫官，朝廷無此例。至尊方旰食，仗爾布嘉惠。    <br />    補闕暮征入，柱史晨征憩。正當艱難時，實藉長久計。    <br />    回風吹獨樹，白日照執袂。慟哭蒼煙根，山門萬重閉。    <br />    居人莽牢落，遊子方迢遞。徘徊悲生離，侷促老一世。    <br />    陶唐歌遺民，後漢更列帝。恨無匡復姿，聊欲從此逝。   </p>   <p>    <b>     <font color=\"#FF6600\">送從弟亞赴安西判官</font>    </b>    <br />    南風作秋聲，殺氣薄炎熾。盛夏鷹隼擊，時危異人至。    <br />    令弟草中來，蒼然請論事。詔書引上殿，奮舌動天意。    <br />    兵法五十家，爾腹為篋笥。應對如轉丸，疏通略文字。    <br />    經綸皆新語，足以正神器。宗廟尚為灰，君臣俱下淚。    <br />    崆峒地無軸，青海天軒輊。西極最瘡痍，連山暗烽燧。    <br />    帝曰大布衣，藉卿佐元帥。坐看清流沙，所以子奉使。    <br />    歸當再前席，適遠非歷試。須存武威郡，為畫長久利。    <br />    孤峰石戴驛，快馬金纏轡。黃羊飫不膻，蘆酒多還醉。    <br />    踴躍常人情，慘澹苦士志。安邊敵何有，反正計始遂。    <br />    吾聞駕鼓車，不合用騏驥。龍吟回其頭，夾輔待所致。   </p>   <p>    <b>     <font color=\"#FF6600\">送韋十六評事充同谷郡防禦判官</font>    </b>    <br />    昔沒賊中時，潛與子同遊。今歸行在所，王事有去留。    <br />    逼側兵馬間，主憂急良籌。子雖軀幹小，老氣橫九州。    <br />    挺身艱難際，張目視寇讎。朝廷壯其節，奉詔令參謀。    <br />    鑾輿駐鳳翔，同谷為咽喉。西扼弱水道，南鎮枹罕陬。    <br />    此邦承平日，剽劫吏所羞。況乃胡未滅，控帶莽悠悠。    <br />    府中韋使君，道足示懷柔。令侄才俊茂，二美又何求。    <br />    受詞太白腳，走馬仇池頭。古邑沙土裂，積陰雪雲稠。    <br />    羌父豪豬靴，羌兒青兕裘。吹角向月窟，蒼山旌旆愁。    <br />    鳥驚出死樹，龍怒拔老湫。古來無人境，今代橫戈矛。    <br />    傷哉文儒士，憤激馳林丘。中原正格鬥，後會何緣由。    <br />    百年賦命定，豈料沉與浮。且復戀良友，握手步道周。    <br />    論兵遠壑淨，亦可縱冥搜。題詩得秀句，札翰時相投。   </p>   <p>    <b>     <font color=\"#FF6600\">塞蘆子（蘆子關屬夏州，北去塞門鎮一十八里）</font>    </b>    <br />    五城何迢迢，迢迢隔河水。邊兵盡東征，城內空荊杞。    <br />    思明割懷衛，秀巖西未已。回略大荒來，崤涵蓋虛爾。    <br />    延州秦北戶，關防猶可倚。焉得一萬人，疾驅塞蘆子。    <br />    岐有薛大夫，旁制山賊起。近聞昆戎徒，為退三百里。    <br />    蘆關扼兩寇，深意實在此。誰能叫帝閽，胡行速如鬼。   </p>   <p>    <b>     <font color=\"#FF6600\">彭衙行（郃陽縣西北有彭衙城）</font>    </b>    <br />    憶昔避賊初，北走經險艱。夜深彭衙道，月照白水山。    <br />    盡室久徒步，逢人多厚顏。參差谷鳥吟，不見遊子還。    <br />    癡女饑咬我，啼畏虎狼聞。懷中掩其口，反側聲愈嗔。    <br />    小兒強解事，故索苦李餐。一旬半雷雨，泥濘相牽攀。    <br />    既無御雨備，逕滑衣又寒。有時經契闊，竟日數里間。    <br />    野果充餱糧，卑枝成屋椽。早行石上水，暮宿天邊煙。    <br />    少留周家窪，欲出蘆子關。故人有孫宰，高義薄層雲。    <br />    延客已曛黑，張燈啟重門。暖湯濯我足，翦紙招我魂。    <br />    從此出妻孥，相視涕欄杆。眾雛爛熳睡，喚起沾盤餐。    <br />    誓將與夫子，永結為弟昆。遂空所坐堂，安居奉我歡。    <br />    誰肯艱難際，豁達露心肝。別來歲月周，胡羯仍構患。    <br />    何當有翅翎，飛去墮爾前。   </p>   <p>    <b>     <font color=\"#FF6600\">北征</font>    </b>    <br />    皇帝二載秋，閏八月初吉。杜子將北征，蒼茫問家室。    <br />    維時遭艱虞，朝野少暇日。顧慚恩私被，詔許歸蓬蓽。    <br />    拜辭詣闕下，怵惕久未出。雖乏諫諍姿，恐君有遺失。    <br />    君誠中興主，經緯固密勿。東胡反未已，臣甫憤所切。    <br />    揮涕戀行在，道途猶恍惚。乾坤含瘡痍，憂虞何時畢。    <br />    靡靡逾阡陌，人煙眇蕭瑟。所遇多被傷，呻吟更流血。    <br />    回首鳳翔縣，旌旗晚明滅。前登寒山重，屢得飲馬窟。    <br />    邠郊入地底，涇水中蕩潏。猛虎立我前，蒼崖吼時裂。    <br />    菊垂今秋花，石戴古車轍。青雲動高興，幽事亦可悅。    <br />    山果多瑣細，羅生雜橡栗。或紅如丹砂，或黑如點漆。    <br />    雨露之所濡，甘苦齊結實。緬思桃源內，益歎身世拙。    <br />    坡陀望鄜畤，巖谷互出沒。我行已水濱，我僕猶木末。    <br />    鴟鳥鳴黃桑，野鼠拱亂穴。夜深經戰場，寒月照白骨。    <br />    潼關百萬師，往者散何卒。遂令半秦民，殘害為異物。    <br />    況我墮胡塵，及歸盡華髮。經年至茅屋，妻子衣百結。    <br />    慟哭松聲回，悲泉共幽咽。平生所嬌兒，顏色白勝雪。    <br />    見耶背面啼，垢膩腳不襪。床前兩小女，補綻才過膝。    <br />    海圖坼波濤，舊繡移曲折。天吳及紫鳳，顛倒在裋褐。    <br />    老夫情懷惡，嘔洩臥數日。那無囊中帛，救汝寒凜慄。    <br />    粉黛亦解苞，衾裯稍羅列。瘦妻面復光，癡女頭自櫛。    <br />    學母無不為，曉妝隨手抹。移時施朱鉛，狼藉畫眉闊。    <br />    生還對童稚，似欲忘飢渴。問事競挽須，誰能即嗔喝。    <br />    翻思在賊愁，甘受雜亂聒。新歸且慰意，生理焉能說。    <br />    至尊尚蒙塵，幾日休練卒。仰觀天色改，坐覺祆氣豁。    <br />    陰風西北來，慘澹隨回鶻。其王願助順，其俗善馳突。    <br />    送兵五千人，驅馬一萬匹。此輩少為貴，四方服勇決。    <br />    所用皆鷹騰，破敵過箭疾。聖心頗虛佇，時議氣欲奪。    <br />    伊洛指掌收，西京不足拔。官軍請深入，蓄銳何俱發。    <br />    此舉開青徐，旋瞻略恆碣。昊天積霜露，正氣有肅殺。    <br />    禍轉亡胡歲，勢成擒胡月。胡命其能久，皇綱未宜絕。    <br />    憶昨狼狽初，事與古先別。奸臣竟菹醢，同惡隨蕩析。    <br />    不聞夏殷衰，中自誅褒妲。周漢獲再興，宣光果明哲。    <br />    桓桓陳將軍，仗鉞奮忠烈。微爾人盡非，於今國猶活。    <br />    淒涼大同殿，寂寞白獸闥。都人望翠華，佳氣向金闕。    <br />    園陵固有神，掃灑數不缺。煌煌太宗業，樹立甚宏達。   </p>   <p>    <b>     <font color=\"#FF6600\">得舍弟消息</font>    </b>    <br />    風吹紫荊樹，色與春庭暮。花落辭故枝，風回返無處。    <br />    骨肉恩書重，漂泊難相遇。猶有淚成河，經天復東注。   </p>   <p>    <b>     <font color=\"#FF6600\">徒步歸行</font>    </b>    <br />    明公壯年值時危，經濟實藉英雄姿。國之社稷今若是，武定禍亂非公誰。    <br />    鳳翔千官且飽飯，衣馬不復能輕肥。青袍朝士最困者，白頭拾遺徒步歸。    <br />    人生交契無老少，論交何必先同調。妻子山中哭向天，須公櫪上追風驃。   </p>   <p>    <b>     <font color=\"#FF6600\">玉華宮</font>    </b>    <br />    溪回松風長，蒼鼠竄古瓦。不知何王殿，遺構絕壁下。    <br />    陰房鬼火青，壞道哀湍瀉。萬籟真笙竽，秋色正蕭灑。    <br />    美人為黃土，況乃粉黛假。當時侍金輿，故物獨石馬。    <br />    憂來藉草坐，浩歌淚盈把。冉冉征途間，誰是長年者。   </p>   <p>    <b>     <font color=\"#FF6600\">九成宮</font>    </b>    <br />    蒼山入百里，崖斷如杵臼。層宮憑風回，岌嶪土囊口。    <br />    立神扶棟樑，鑿翠開戶牖。其陽產靈芝，其陰宿牛斗。    <br />    紛披長松倒，揭巕怪石走。哀猿啼一聲，客淚迸林藪。    <br />    荒哉隋家帝，制此今頹朽。向使國不亡，焉為巨唐有。    <br />    雖無新增修，尚置官居守。巡非瑤水遠，跡是雕牆後。    <br />    我行屬時危，仰望嗟歎久。天王守太白，駐馬更搔首。   </p>   <p>    <b>     <font color=\"#FF6600\">羌村</font>    </b>    <br />    崢嶸赤雲西，日腳下平地。柴門鳥雀噪，歸客千里至。    <br />    妻孥怪我在，驚定還拭淚。世亂遭飄蕩，生還偶然遂。    <br />    鄰人滿牆頭，感歎亦歔欷。夜闌更秉燭，相對如夢寐。    <br />    晚歲迫偷生，還家少歡趣。嬌兒不離膝，畏我復卻去。    <br />    憶昔好追涼，故繞池邊樹。蕭蕭北風勁，撫事煎百慮。    <br />    賴知禾黍收，已覺糟床注。如今足斟酌，且用慰遲暮。    <br />    群雞正亂叫，客至雞鬥爭。驅雞上樹木，始聞叩柴荊。    <br />    父老四五人，問我久遠行。手中各有攜，傾榼濁復清。    <br />    苦辭酒味薄，黍地無人耕。兵革既未息，兒童盡東征。    <br />    請為父老歌，艱難愧深情。歌罷仰天歎，四座淚縱橫。   </p>   <p>    <b>     <font color=\"#FF6600\">逼側行，贈畢曜（一作逼側行，一作贈畢四曜）</font>    </b>    <br />    逼側何逼側，我居巷南子巷北。可恨鄰里間，十日不一見顏色。    <br />    自從官馬送還官，行路難行澀如棘。我貧無乘非無足，昔者相過今不得。    <br />    實不是愛微軀，又非關足無力。徒步翻愁官長怒，此心炯炯君應識。    <br />    曉來急雨春風顛，睡美不聞鐘鼓傳。東家蹇驢許借我，泥滑不敢騎朝天。    <br />    已令請急會通籍，男兒信命絕可憐。焉能終日心拳拳，憶君誦詩神凜然。    <br />    辛夷始花亦已落，況我與子非壯年。街頭酒價常苦貴，方外酒徒稀醉眠。    <br />    速宜相就飲一斗，恰有三百青銅錢。   </p>   <p>    <b>     <font color=\"#FF6600\">送李校書二十六韻</font>    </b>    <br />    代北有豪鷹，生子毛盡赤。渥窪騏驥兒，尤異是龍脊。    <br />    李舟名父子，清峻流輩伯。人間好少年，不必須白晰。    <br />    十五富文史，十八足賓客。十九授校書，二十聲輝赫。    <br />    眾中每一見，使我潛動魄。自恐二男兒，辛勤養無益。    <br />    乾元元年春，萬姓始安宅。舟也衣綵衣，告我欲遠適。    <br />    倚門固有望，斂衽就行役。南登吟白華，已見楚山碧。    <br />    藹藹咸陽都，冠蓋日雲積。何時太夫人，堂上會親戚。    <br />    汝翁草明光，天子正前席。歸期豈爛漫，別意終感激。    <br />    顧我蓬屋姿，謬通金閨籍。小來習性懶，晚節慵轉劇。    <br />    每愁悔吝作，如覺天地窄。羨君齒髮新，行己能夕惕。    <br />    臨岐意頗切，對酒不能吃。回身視綠野，慘澹如荒澤。    <br />    老雁春忍饑，哀號待枯麥。時哉高飛燕，絢練新羽翮。    <br />    長雲濕褒斜，漢水饒巨石。無令軒車遲，衰疾悲夙昔。   </p>   <p>    <b>     <font color=\"#FF6600\">洗兵馬（收京後作）</font>    </b>    <br />    中興諸將收山東，捷書日報清晝同。河廣傳聞一葦過，胡危命在破竹中。    <br />    祗殘鄴城不日得，獨任朔方無限功。京師皆騎汗血馬，回紇喂肉葡萄宮。    <br />    已喜皇威清海岱，常思仙仗過崆峒。三年笛裡關山月，萬國兵前草木風。    <br />    成王功大心轉小，郭相謀深古來少。司徒清鑒懸明鏡，尚書氣與秋天杳。    <br />    二三豪俊為時出，整頓乾坤濟時了。東走無復憶鱸魚，南飛覺有安巢鳥。    <br />    青春復隨冠冕入，紫禁正耐煙花繞。鶴禁通霄鳳輦備，雞鳴問寢龍樓曉。    <br />    攀龍附鳳勢莫當，天下盡化為侯王。汝等豈知蒙帝力，時來不得誇身強。    <br />    關中既留蕭丞相，幕下復用張子房。張公一生江海客，身長九尺鬚眉蒼。    <br />    征起適遇風雲會，扶顛始知籌策良。青袍白馬更何有，後漢今周喜再昌。    <br />    寸地尺天皆入貢，奇祥異瑞爭來送。不知何國致白環，復道諸山得銀甕。    <br />    隱士休歌紫芝曲，詞人解撰河清頌。田家望望惜雨乾，布穀處處催春種。    <br />    淇上健兒歸莫懶，城南思婦愁多夢。安得壯士挽天河，淨洗甲兵長不用。   </p>   <p>    <b>     <font color=\"#FF6600\">留花門</font>    </b>    <br />    北門天驕子，飽肉氣勇決。高秋馬肥健，挾矢射漢月。    <br />    自古以為患，詩人厭薄伐。修德使其來，羈縻固不絕。    <br />    胡為傾國至，出入暗金闕。中原有驅除，隱忍用此物。    <br />    公主歌黃鵠，君王指白日。連雲屯左輔，百里見積雪。    <br />    長戟鳥休飛，哀笳曙幽咽。田家最恐懼，麥倒桑枝折。    <br />    沙苑臨清渭，泉香草豐潔。渡河不用船，千騎常撇烈。    <br />    胡塵逾太行，雜種抵京室。花門既須留，原野轉蕭瑟。   </p>   <p>    <b>     <font color=\"#FF6600\">病後遇王倚飲，贈歌</font>    </b>    <br />    麟角鳳觜世莫識，煎膠續絃奇自見。尚看王生抱此懷，在於甫也何由羨。    <br />    且遇王生慰疇昔，素知賤子甘貧賤。酷見凍餒不足恥，多病沈年苦無健。    <br />    王生怪我顏色惡，答云伏枕艱難遍，瘧癘三秋孰可忍，寒熱百日相交戰。    <br />    頭白眼暗坐有胝，肉黃皮皺命如線。惟生哀我未平復，為我力致美餚膳。    <br />    遣人向市賒香粳，喚婦出房親自饌。長安冬菹酸且綠，金城土酥靜如練。    <br />    兼求富豪且割鮮，密沽斗酒諧終宴。故人情義晚誰似，令我手腳輕欲漩。    <br />    老馬為駒信不虛，當時得意況深眷。但使殘年飽吃飯，只願無事常相見。   </p>   <p>    <b>     <font color=\"#FF6600\">湖城東遇孟雲卿，復歸劉顥宅宿宴，飲散因為醉歌</font>    </b>    <br />    疾風吹塵暗河縣，行子隔手不相見。湖城城南一開眼，駐馬偶識雲卿面。    <br />    向非劉顥為地主，懶回鞭轡成高宴。劉侯歎我攜客來，置酒張燈促華饌。    <br />    且將款曲終今夕，休語艱難尚酣戰。照室紅爐促曙光，縈窗素月垂文練。    <br />    天開地裂長安陌，寒盡春生洛陽殿。豈知驅車復同軌，可惜刻漏隨更箭。    <br />    人生會合不可常，庭樹雞鳴淚如線。   </p>   <p>    <b>     <font color=\"#FF6600\">閿鄉姜七少府設膾，戲贈長歌</font>    </b>    <br />    姜侯設膾當嚴冬，昨日今日皆天風。河凍未漁不易得，鑿冰恐侵河伯宮。    <br />    饔人受魚鮫人手，洗魚磨刀魚眼紅。無聲細下飛碎雪，有骨已剁觜春蔥。    <br />    偏勸腹腴愧年少，軟炊香飯緣老翁。落砧何曾白紙濕，放箸未覺金盤空。    <br />    新歡便飽姜侯德，清觴異味情屢極。東歸貪路自覺難，欲別上馬身無力。    <br />    可憐為人好心事，於我見子真顏色。不恨我衰子貴時，悵望且為今相憶。   </p>   <p>    <b>     <font color=\"#FF6600\">戲贈閿鄉秦少公短歌</font>    </b>    <br />    去年行宮當太白，朝回君是同捨客。同心不減骨肉親，每語見許文章伯。    <br />    今日時清兩京道，相逢苦覺人情好。昨夜邀歡樂更無，多才依舊能潦倒。   </p>   <p>    <b>     <font color=\"#FF6600\">李鄠縣丈人胡馬行</font>    </b>    <br />    丈人駿馬名胡騮，前年避胡過金牛。回鞭卻走見天子，朝飲漢水暮靈州。    <br />    自矜胡騮奇絕代，乘出千人萬人愛。一聞說盡急難材，轉益愁向駑駘輩。    <br />    頭上銳耳批秋竹，腳下高蹄削寒玉。始知神龍別有種，不比俗馬空多肉。    <br />    洛陽大道時再清，累日喜得俱東行。鳳臆龍鬐未易識，側身注目長風生。   </p>   <p>    <b>     <font color=\"#FF6600\">義鶻</font>    </b>    <br />    陰崖有蒼鷹，養子黑柏顛。白蛇登其巢，吞噬恣朝餐。    <br />    雄飛遠求食，雌者鳴辛酸。力強不可制，黃口無半存。    <br />    其父從西歸，翻身入長煙。斯須領健鶻，痛憤寄所宣。    <br />    斗上捩孤影，噭哮來九天。修鱗脫遠枝，巨顙坼老拳。    <br />    高空得蹭蹬，短草辭蜿蜒。折尾能一掉，飽腸皆已穿。    <br />    生雖滅眾雛，死亦垂千年。物情有報復，快意貴目前。    <br />    茲實鷙鳥最，急難心炯然。功成失所往，用捨何其賢。    <br />    近經潏水湄，此事樵夫傳。飄蕭覺素髮，凜欲沖儒冠。    <br />    人生許與分，只在顧盼間。聊為義鶻行，用激壯士肝。   </p>   <p>    <b>     <font color=\"#FF6600\">畫鶻行（一作畫雕）</font>    </b>    <br />    高堂見生鶻，颯爽動秋骨。初驚無拘攣，何得立突兀。    <br />    乃知畫師妙，功刮造化窟。寫作神駿姿，充君眼中物。    <br />    烏鵲滿樛枝，軒然恐其出。側腦看青霄，寧為眾禽沒。    <br />    長翮如刀劍，人寰可超越。乾坤空崢嶸，粉墨且蕭瑟。    <br />    緬思雲沙際，自有煙霧質。吾今意何傷，顧步獨紆鬱。   </p>   <p>    <b>     <font color=\"#FF6600\">瘦馬行（一作老馬）</font>    </b>    <br />    東郊瘦馬使我傷，骨骼硉兀如堵牆。絆之欲動轉欹側，此豈有意仍騰驤。    <br />    細看六印帶官字，眾道三軍遺路旁。皮乾剝落雜泥滓，毛暗蕭條連雪霜。    <br />    去歲奔波逐餘寇，驊騮不慣不得將。士卒多騎內廄馬，惆悵恐是病乘黃。    <br />    當時歷塊誤一蹶，委棄非汝能周防。見人慘澹若哀訴，失主錯莫無晶光。    <br />    天寒遠放雁為伴，日暮不收烏啄瘡。誰家且養願終惠，更試明年春草長。   </p>   <p>    <b>     <font color=\"#FF6600\">新安吏</font>    </b>    <br />    客行新安道，喧呼聞點兵。借問新安吏，縣小更無丁。    <br />    府帖昨夜下，次選中男行。中男絕短小，何以守王城。    <br />    肥男有母送，瘦男獨伶俜。白水暮東流，青山猶哭聲。    <br />    莫自使眼枯，收汝淚縱橫。眼枯即見骨，天地終無情。    <br />    我軍取相州，日夕望其平。豈意賊難料，歸軍星散營。    <br />    就糧近故壘，練卒依舊京。掘壕不到水，牧馬役亦輕。    <br />    況乃王師順，撫養甚分明。送行勿泣血，僕射如父兄。   </p>   <p>    <b>     <font color=\"#FF6600\">潼關吏</font>    </b>    <br />    士卒何草草，築城潼關道。大城鐵不如，小城萬丈餘。    <br />    借問潼關吏，修關還備胡。要我下馬行，為我指山隅。    <br />    連雲列戰格，飛鳥不能逾。胡來但自守，豈復憂西都。    <br />    丈人視要處，窄狹容單車。艱難奮長戟，萬古用一夫。    <br />    哀哉桃林戰，百萬化為魚。請囑防關將，慎勿學哥舒。   </p>   <p>    <b>     <font color=\"#FF6600\">石壕吏（陝縣有石壕鎮）</font>    </b>    <br />    暮投石壕村，有吏夜捉人。老翁逾牆走，老婦出門看。    <br />    吏呼一何怒，婦啼一何苦。聽婦前致詞，三男鄴城戍。    <br />    一男附書至，二男新戰死。存者且偷生，死者長已矣。    <br />    室中更無人，惟有乳下孫。有孫母未去，出入無完裙。    <br />    老嫗力雖衰，請從吏夜歸。急應河陽役，猶得備晨炊。    <br />    夜久語聲絕，如聞泣幽咽。天明登前途，獨與老翁別。   </p>   <p>    <b>     <font color=\"#FF6600\">新婚別</font>    </b>    <br />    兔絲附蓬麻，引蔓故不長。嫁女與征夫，不如棄路旁。    <br />    結髮為妻子，席不暖君床。暮婚晨告別，無乃太匆忙。    <br />    君行雖不遠，守邊赴河陽。妾身未分明，何以拜姑嫜。    <br />    父母養我時，日夜令我藏。生女有所歸，雞狗亦得將。    <br />    君今往死地，沈痛迫中腸。誓欲隨君去，形勢反蒼黃。    <br />    勿為新婚念，努力事戎行。婦人在軍中，兵氣恐不揚。    <br />    自嗟貧家女，久致羅襦裳。羅襦不復施，對君洗紅妝。    <br />    仰視百鳥飛，大小必雙翔。人事多錯迕，與君永相望。   </p>   <p>    <b>     <font color=\"#FF6600\">垂老別</font>    </b>    <br />    四郊未寧靜，垂老不得安。子孫陣亡盡，焉用身獨完。    <br />    投杖出門去，同行為辛酸。幸有牙齒存，所悲骨髓乾。    <br />    男兒既介冑，長揖別上官。老妻臥路啼，歲暮衣裳單。    <br />    孰知是死別，且復傷其寒。此去必不歸，還聞勸加餐。    <br />    土門壁甚堅，杏園度亦難。勢異鄴城下，縱死時猶寬。    <br />    人生有離合，豈擇衰老端。憶昔少壯日，遲回竟長歎。    <br />    萬國盡征戍，烽火被岡巒。積屍草木腥，流血川原丹。    <br />    何鄉為樂土，安敢尚盤桓。棄絕蓬室居，塌然摧肺肝。   </p>   <p>    <b>     <font color=\"#FF6600\">無家別</font>    </b>    <br />    寂寞天寶後，園廬但蒿藜。我里百餘家，世亂各東西。    <br />    存者無消息，死者為塵泥。賤子因陣敗，歸來尋舊蹊。    <br />    人行見空巷，日瘦氣慘淒。但對狐與狸，豎毛怒我啼。    <br />    四鄰何所有，一二老寡妻。宿鳥戀本枝，安辭且窮棲。    <br />    方春獨荷鋤，日暮還灌畦。縣吏知我至，召令習鼓鞞。    <br />    雖從本州役，內顧無所攜。近行止一身，遠去終轉迷。    <br />    家鄉既蕩盡，遠近理亦齊。永痛長病母，五年委溝谿。    <br />    生我不得力，終身兩酸嘶。人生無家別，何以為烝黎。   </p>   <p>    <b>     <font color=\"#FF6600\">夏日歎</font>    </b>    <br />    夏日出東北，陵天經中街。朱光徹厚地，郁蒸何由開。    <br />    上蒼久無雷，無乃號令乖。雨降不濡物，良田起黃埃。    <br />    飛鳥苦熱死，池魚涸其泥。萬人尚流冗，舉目唯蒿萊。    <br />    至今大河北，化作虎與豺。浩蕩想幽薊，王師安在哉。    <br />    對食不能餐，我心殊未諧。眇然貞觀初，難與數子偕。   </p>   <p>    <b>     <font color=\"#FF6600\">夏夜歎</font>    </b>    <br />    永日不可暮，炎蒸毒我腸。安得萬里風，飄颻吹我裳。    <br />    昊天出華月，茂林延疏光。仲夏苦夜短，開軒納微涼。    <br />    虛明見纖毫，羽蟲亦飛揚。物情無鉅細，自適固其常。    <br />    念彼荷戈士，窮年守邊疆。何由一洗濯，執熱互相望。    <br />    竟夕擊刁斗，喧聲連萬方。青紫雖被體，不如早還鄉。    <br />    北城悲笳發，鸛鶴號且翔。況復煩促倦，激烈思時康。   </p>   <p>    <b>     <font color=\"#FF6600\">立秋後題</font>    </b>    <br />    日月不相饒，節序昨夜隔。玄蟬無停號，秋燕已如客。    <br />    平生獨往願，惆悵年半百。罷官亦由人，何事拘形役。   </p>   <p>    <b>     <font color=\"#FF6600\">貽阮隱居</font>    </b>    <br />    陳留風俗衰，人物世不數。塞上得阮生，迥繼先父祖。    <br />    貧知靜者性，自益毛髮古。車馬入鄰家，蓬蒿翳環堵。    <br />    清詩近道要，識子用心苦。尋我草徑微，褰裳蹋寒雨。    <br />    更議居遠村，避喧甘猛虎。足明箕穎客，榮貴如糞土。   </p>   <p>    <b>     <font color=\"#FF6600\">遣興三首</font>    </b>    <br />    下馬古戰場，四顧但茫然。風悲浮雲去，黃葉墜我前。    <br />    朽骨穴螻蟻，又為蔓草纏。故老行歎息，今人尚開邊。    <br />    漢虜互勝負，封疆不常全。安得廉恥將，三軍同晏眠。    <br />    高秋登塞山，南望馬邑州。降虜東擊胡，壯健盡不留。    <br />    穹廬莽牢落，上有行雲愁。老弱哭道路，願聞甲兵休。    <br />    鄴中事反覆，死人積如丘。諸將已茅土，載驅誰與謀。   </p>   <p>豐年孰云遲，甘澤不在早。耕田秋雨足，禾黍已映道。    <br />    春苗九月交，顏色同日老。勸汝衡門士，忽悲尚枯槁。    <br />    時來展材力，先後無丑好。但訝鹿皮翁，忘機對芳草。   </p>   <p>    <b>     <font color=\"#FF6600\">昔遊</font>    </b>    <br />    昔謁華蓋君，深求洞宮腳。玉棺已上天，白日亦寂寞。    <br />    暮升艮岑頂，巾几猶未卻。弟子四五人，入來淚俱落。    <br />    余時遊名山，發軔在遠壑。良覿違夙願，含淒向寥廓。    <br />    林昏罷幽磬，竟夜伏石閣。王喬下天壇，微月映皓鶴。    <br />    晨溪向虛駃，歸徑行已昨。豈辭青鞋胝，悵望金匕藥。    <br />    東蒙赴舊隱，尚憶同志樂。休事董先生，於今獨蕭索。    <br />    胡為客關塞，道意久衰薄。妻子亦何人，丹砂負前諾。    <br />    雖悲鬒髮變，未憂筋力弱。扶藜望清秋，有興入廬霍。   </p>   <p>    <b>     <font color=\"#FF6600\">幽人</font>    </b>    <br />    孤雲亦群遊，神物有所歸。麟鳳在赤霄，何當一來儀。    <br />    往與惠荀輩，中年滄洲期。天高無消息，棄我忽若遺。    <br />    內懼非道流，幽人見瑕疵。洪濤隱語笑，鼓枻蓬萊池。    <br />    崔嵬扶桑日，照耀珊瑚枝。風帆倚翠蓋，暮把東皇衣。    <br />    咽漱元和津，所思煙霞微。知名未足稱，侷促商山芝。    <br />    五湖復浩蕩，歲暮有餘悲。   </p>   <p>    <b>     <font color=\"#FF6600\">佳人</font>    </b>    <br />    絕代有佳人，幽居在空谷。自云良家子，零落依草木。    <br />    關中昔喪敗，兄弟遭殺戮。官高何足論，不得收骨肉。    <br />    世情惡衰歇，萬事隨轉燭。夫婿輕薄兒，新人已如玉。    <br />    合昏尚知時，鴛鴦不獨宿。但見新人笑，那聞舊人哭。    <br />    在山泉水清，出山泉水濁。侍婢賣珠回，牽蘿補茅屋。    <br />    摘花不插髮，採柏動盈掬。天寒翠袖薄，日暮倚修竹。   </p>   <p>    <b>     <font color=\"#FF6600\">赤谷西崦人家</font>    </b>    <br />    躋險不自喧，出郊已清目。溪回日氣暖，逕轉山田熟。    <br />    鳥雀依茅茨，藩籬帶松菊。如行武陵暮，欲問桃花宿。   </p>   <p>    <b>     <font color=\"#FF6600\">西枝村尋置草堂地，夜宿贊公土室二首</font>    </b>    <br />    出郭眄細岑，披榛得微路。溪行一流水，曲折方屢渡。    <br />    贊公湯休徒，好靜心跡素。昨枉霞上作，盛論巖中趣。    <br />    怡然共攜手，恣意同遠步。捫蘿澀先登，陟巘眩反顧。    <br />    要求陽岡暖，苦陟陰嶺沍。惆悵老大籐，沈吟屈蟠樹。    <br />    卜居意未展，杖策回且暮。層巔餘落日，早蔓已多露。   </p>   <p>天寒鳥已歸，月出人更靜。土室延白光，松門耿疏影。    <br />    躋攀倦日短，語樂寄夜永。明燃林中薪，暗汲石底井。    <br />    大師京國舊，德業天機秉。從來支許遊，興趣江湖迥。    <br />    數奇謫關塞，道廣存箕穎。何知戎馬間，復接塵事屏。    <br />    幽尋豈一路，遠色有諸嶺。晨光稍曚曨，更越西南頂。   </p>   <p>    <b>     <font color=\"#FF6600\">寄贊上人</font>    </b>    <br />    一昨陪錫杖，卜鄰南山幽。年侵腰腳衰，未便陰崖秋。    <br />    重岡北面起，竟日陽光留。茅屋買兼土，斯焉心所求。    <br />    近聞西枝西，有穀杉黍稠。亭午頗和暖，石田又足收。    <br />    當期塞雨乾，宿昔齒疾瘳。徘徊虎穴上，面勢龍泓頭。    <br />    柴荊具茶茗，逕路通林丘。與子成二老，來往亦風流。   </p>   <p>    <b>     <font color=\"#FF6600\">太平寺泉眼</font>    </b>    <br />    招提憑高岡，疏散連草莽。出泉枯柳根，汲引歲月古。    <br />    石間見海眼，天畔縈水府。廣深丈尺間，宴息敢輕侮。    <br />    青白二小蛇，幽姿可時睹。如絲氣或上，爛熳為雲雨。    <br />    山頭到山下，鑿井不盡土。取供十方僧，香美勝牛乳。    <br />    北風起寒文，弱藻舒翠縷。明涵客衣淨，細蕩林影趣。    <br />    何當宅下流，餘潤通藥圃。三春濕黃精，一食生毛羽。   </p>   <p>    <b>     <font color=\"#FF6600\">夢李白二首</font>    </b>    <br />    死別已吞聲，生別常惻惻。江南瘴癘地，逐客無消息。    <br />    故人入我夢，明我長相憶。恐非平生魂，路遠不可測。    <br />    魂來楓葉青，魂返關塞黑。君今在羅網，何以有羽翼。    <br />    落月滿屋樑，猶疑照顏色。水深波浪闊，無使皎龍得。   </p>   <p>浮雲終日行，遊子久不至。三夜頻夢君，情親見君意。    <br />    告歸常侷促，苦道來不易。江湖多風波，舟楫恐失墜。    <br />    出門搔白首，若負平生志。冠蓋滿京華，斯人獨憔悴。    <br />    孰云網恢恢，將老身反累。千秋萬歲名，寂寞身後事。   </p>   <p>    <b>     <font color=\"#FF6600\">有懷台州鄭十八司戶（虔）</font>    </b>    <br />    天台隔三江，風浪無晨暮。鄭公縱得歸，老病不識路。    <br />    昔如水上鷗，今如罝中兔。性命由他人，悲辛但狂顧。    <br />    山鬼獨一腳，蝮蛇長如樹。呼號傍孤城，歲月誰與度。    <br />    從來御魑魅，多為才名誤。夫子嵇阮流，更被時俗惡。    <br />    海隅微小吏，眼暗髮垂素。黃帽映青袍，非供折腰具。    <br />    平生一杯酒，見我故人遇。相望無所成，乾坤莽回互。   </p>   <p>    <b>     <font color=\"#FF6600\">遣興五首</font>    </b>    <br />    蟄龍三冬臥，老鶴萬里心。昔時賢俊人，未遇猶視今。    <br />    嵇康不得死，孔明有知音。又如壟底松，用捨在所尋。    <br />    大哉霜雪乾，歲久為枯林。   </p>   <p>昔者龐德公，未曾入州府。襄陽耆舊間，處士節獨苦。    <br />    豈無濟時策，終竟畏羅罟。林茂鳥有歸，水深魚知聚。    <br />    舉家依鹿門，劉表焉得取。   </p>   <p>我今日夜憂，諸弟各異方。不知死與生，何況道路長。    <br />    避寇一分散，饑寒永相望。豈無柴門歸，欲出畏虎狼。    <br />    仰看雲中雁，禽鳥亦有行。   </p>   <p>蓬生非無根，漂蕩隨高風。天寒落萬里，不復歸本叢。    <br />    客子念故宅，三年門巷空。悵望但烽火，戎車滿關東。    <br />    生涯能幾何，常在羈旅中。   </p>   <p>昔在洛陽時，親友相追攀。送客東郊道，遨遊宿南山。    <br />    煙塵阻長河，樹羽成皋間。回首載酒地，豈無一日還。    <br />    丈夫貴壯健，慘戚非朱顏。   </p>   <p>    <b>     <font color=\"#FF6600\">遣興五首</font>    </b>    <br />    朔風飄胡雁，慘澹帶砂礫。長林何蕭蕭，秋草萋更碧。    <br />    北里富熏天，高樓夜吹笛。焉知南鄰客，九月猶絺綌。    <br />    長陵銳頭兒，出獵待明發。騂弓金爪鏑，白馬蹴微雪。    <br />    未知所馳逐，但見暮光滅。歸來懸兩狼，門戶有旌節。    <br />    漆有用而割，膏以明自煎。蘭摧白露下，桂折秋風前。    <br />    府中羅舊尹，沙道尚依然。赫赫蕭京兆，今為時所憐。    <br />    猛虎憑其威，往往遭急縛。雷吼徒咆哮，枝撐已在腳。    <br />    忽看皮寢處，無復睛閃爍。人有甚於斯，足以勸元惡。    <br />    朝逢富家葬，前後皆輝光。共指親戚大，緦麻百夫行。    <br />    送者各有死，不須羨其強。君看束練去，亦得歸山岡。   </p>   <p>    <b>     <font color=\"#FF6600\">遣興五首</font>    </b>    <br />    天用莫如龍，有時繫扶桑。頓轡海徒湧，神人身更長。    <br />    性命苟不存，英雄徒自強。吞聲勿復道，真宰意茫茫。    <br />    地用莫如馬，無良復誰記。此日千里鳴，追風可君意。    <br />    君看渥窪種，態與駑駘異。不雜蹄嚙間，逍遙有能事。    <br />    陶潛避俗翁，未必能達道。觀其著詩集，頗亦恨枯槁。    <br />    達生豈是足，默識蓋不早。有子賢與愚，何其掛懷抱。    <br />    賀公雅吳語，在位常清狂。上疏乞骸骨，黃冠歸故鄉。    <br />    爽氣不可致，斯人今則亡。山陰一茅宇，江海日淒涼。    <br />    吾憐孟浩然，裋褐即長夜。賦詩何必多，往往凌鮑謝。    <br />    清江空舊魚，春雨餘甘蔗。每望東南雲，令人幾悲吒。   </p>   <p>    <b>     <font color=\"#FF6600\">前出塞九首</font>    </b>    <br />    慼慼去故里，悠悠赴交河。公家有程期，亡命嬰禍羅。    <br />    君已富土境，開邊一何多。棄絕父母恩，吞聲行負戈。    <br />    出門日已遠，不受徒旅欺。骨肉恩豈斷，男兒死無時。    <br />    走馬脫轡頭，手中挑青絲。捷下萬仞岡，俯身試搴旗。    <br />    磨刀嗚咽水，水赤刃傷手。欲輕腸斷聲，心緒亂已久。    <br />    丈夫誓許國，憤惋復何有。功名圖騏驎，戰骨當速朽。    <br />    送徒既有長，遠戍亦有身。生死向前去，不勞吏怒嗔。    <br />    路逢相識人，附書與六親。哀哉兩決絕，不復同苦辛。    <br />    迢迢萬餘里，領我赴三軍。軍中異苦樂，主將寧盡聞。    <br />    隔河見胡騎，倏忽數百群。我始為奴僕，幾時樹功勳。    <br />    挽弓當挽強，用箭當用長。射人先射馬，擒賊先擒王。    <br />    殺人亦有限，列國自有疆。苟能制侵陵，豈在多殺傷。    <br />    驅馬天雨雪，軍行入高山。徑危抱寒石，指落層冰間。    <br />    已去漢月遠，何時築城還。浮雲暮南征，可望不可攀。    <br />    單于寇我壘，百里風塵昏。雄劍四五動，彼軍為我奔。    <br />    虜其名王歸，繫頸授轅門。潛身備行列，一勝何足論。    <br />    從軍十年餘，能無分寸功。眾人貴苟得，欲語羞雷同。    <br />    中原有鬥爭，況在狄與戎。丈夫四方志，安可辭固窮。   </p>   <p>    <b>     <font color=\"#FF6600\">後出塞五首</font>    </b>    <br />    男兒生世間，及壯當封侯。戰伐有功業，焉能守舊丘。    <br />    召募赴薊門，軍動不可留。千金買馬鞭，百金裝刀頭。    <br />    閭里送我行，親戚擁道周。斑白居上列，酒酣進庶羞。    <br />    少年別有贈，含笑看吳鉤。   </p>   <p>朝進東門營，暮上河陽橋。落日照大旗，馬鳴風蕭蕭。    <br />    平沙列萬幕，部伍各見招。中天懸明月，令嚴夜寂寥。    <br />    悲笳數聲動，壯士慘不驕。借問大將誰，恐是霍嫖姚。   </p>   <p>古人重守邊，今人重高勳。豈知英雄主，出師亙長雲。    <br />    六合已一家，四夷且孤軍。遂使貔虎士，奮身勇所聞。    <br />    拔劍擊大荒，日收胡馬群。誓開玄冥北，持以奉吾君。   </p>   <p>獻凱日繼踵，兩蕃靜無虞。漁陽豪俠地，擊鼓吹笙竽。    <br />    雲帆轉遼海，粳稻來東吳。越羅與楚練，照耀輿台軀。    <br />    主將位益崇，氣驕凌上都。邊人不敢議，議者死路衢。   </p>   <p>我本良家子，出師亦多門。將驕益愁思，身貴不足論。    <br />    躍馬二十年，恐辜明主恩。坐見幽州騎，長驅河洛昏。    <br />    中夜間道歸，故里但空村。惡名幸脫免，窮老無兒孫。   </p>   <p>    <b>     <font color=\"#FF6600\">別贊上人</font>    </b>    <br />    百川日東流，客去亦不息。我生苦漂蕩，何時有終極。    <br />    贊公釋門老，放逐來上國。還為世塵嬰，頗帶憔悴色。    <br />    楊枝晨在手，豆子雨已熟。是身如浮雲，安可限南北。    <br />    異縣逢舊友，初忻寫胸臆。天長關塞寒，歲暮饑凍逼。    <br />    野風吹征衣，欲別向曛黑。馬嘶思故櫪，歸鳥盡斂翼。    <br />    古來聚散地，宿昔長荊棘。相看俱衰年，出處各努力。   </p>   <p>    <b>     <font color=\"#FF6600\">萬丈潭</font>    </b>    <br />    青溪合冥莫，神物有顯晦。龍依積水蟠，窟壓萬丈內。    <br />    跼步凌垠堮，側身下煙靄。前臨洪濤寬，卻立蒼石大。    <br />    山色一徑盡，崖絕兩壁對。削成根虛無，倒影垂澹瀩。    <br />    黑如灣澴底，清見光炯碎。孤雲倒來深，飛鳥不在外。    <br />    高蘿成帷幄，寒木累旌旆。遠川曲通流，嵌竇潛洩瀨。    <br />    造幽無人境，發興自我輩。告歸遺恨多，將老斯遊最。    <br />    閉藏修鱗蟄，出入巨石礙。何事暑天過，快意風雨會。   </p>   <p>    <b>     <font color=\"#FF6600\">兩當縣吳十侍御江上宅</font>    </b>    <br />    寒城朝煙澹，山谷落葉赤。陰風千里來，吹汝江上宅。    <br />    鶤雞號枉渚，日色傍阡陌。借問持斧翁，幾年長沙客。    <br />    哀哀失木狖，矯矯避弓翮。亦知故鄉樂，未敢思夙昔。    <br />    昔在鳳翔都，共通金閨籍。天子猶蒙塵，東郊暗長戟。    <br />    兵家忌間諜，此輩常接跡。台中領舉劾，君必慎剖析。    <br />    不忍殺無辜，所以分白黑。上官權許與，失意見遷斥。    <br />    仲尼甘旅人，向子識損益。朝廷非不知，閉口休歎息。    <br />    余時忝諍臣，丹陛實咫尺。相看受狼狽，至死難塞責。    <br />    行邁心多違，出門無與適。於公負明義，惆悵頭更白。   </p>   <p>    <b>     <font color=\"#FF6600\">發秦州（乾元二年自秦州赴同谷縣紀行）</font>    </b>    <br />    我衰更懶拙，生事不自謀。無食問樂土，無衣思南州。    <br />    漢源十月交，天氣涼如秋。草木未黃落，況聞山水幽。    <br />    栗亭名更佳，下有良田疇。充腸多薯蕷，崖蜜亦易求。    <br />    密竹復冬筍，清池可方舟。雖傷旅寓遠，庶遂平生遊。    <br />    此邦俯要衝，實恐人事稠。應接非本性，登臨未銷憂。    <br />    谿谷無異石，塞田始微收。豈復慰老夫，惘然難久留。    <br />    日色隱孤戍，烏啼滿城頭。中宵驅車去，飲馬寒塘流。    <br />    磊落星月高，蒼茫雲霧浮。大哉乾坤內，吾道長悠悠。   </p>   <p>    <b>     <font color=\"#FF6600\">赤谷</font>    </b>    <br />    天寒霜雪繁，遊子有所之。豈但歲月暮，重來未有期。    <br />    晨發赤谷亭，險艱方自茲。亂石無改轍，我車已載脂。    <br />    山深苦多風，落日童稚饑。悄然村墟迥，煙火何由追。    <br />    貧病轉零落，故鄉不可思。常恐死道路，永為高人嗤。   </p>   <p>    <b>     <font color=\"#FF6600\">鐵堂峽（鐵堂山在天水縣東五里，峽有鐵堂莊）</font>    </b>    <br />    山風吹遊子，縹緲乘險絕。峽形藏堂隍，壁色立積鐵。    <br />    徑摩穹蒼蟠，石與厚地裂。修纖無垠竹，嵌空太始雪。    <br />    威遲哀壑底，徒旅慘不悅。水寒長冰橫，我馬骨正折。    <br />    生涯抵弧矢，盜賊殊未滅。飄蓬逾三年，回首肝肺熱。   </p>   <p>    <b>     <font color=\"#FF6600\">鹽井（鹽井在成州長道縣，有鹽官故城）</font>    </b>    <br />    鹵中草木白，青者官鹽煙。官作既有程，煮鹽煙在川。    <br />    汲井歲榾榾，出車日連連。自公斗三百，轉致斛六千。    <br />    君子慎止足，小人苦喧闐。我何良歎嗟，物理固自然。   </p>   <p>    <b>     <font color=\"#FF6600\">寒硤</font>    </b>    <br />    行邁日悄悄，山谷勢多端。雲門轉絕岸，積阻霾天寒。    <br />    寒硤不可度，我實衣裳單。況當仲冬交，溯沿增波瀾。    <br />    野人尋煙語，行子傍水餐。此生免荷殳，未敢辭路難。   </p>   <p>    <b>     <font color=\"#FF6600\">法鏡寺</font>    </b>    <br />    身危適他州，勉強終勞苦。神傷山行深，愁破崖寺古。    <br />    嬋娟碧鮮淨，蕭摵寒籜聚。回回山根水，冉冉松上雨。    <br />    洩雲蒙清晨，初日翳復吐。朱甍半光炯，戶牖粲可數。    <br />    拄策忘前期，出蘿已亭午。冥冥子規叫，微徑不復取。   </p>   <p>    <b>     <font color=\"#FF6600\">青陽峽</font>    </b>    <br />    塞外苦厭山，南行道彌惡。岡巒相經亙，雲水氣參錯。    <br />    林迥硤角來，天窄壁面削。溪西五里石，奮怒向我落。    <br />    仰看日車側，俯恐坤軸弱。魑魅嘯有風，霜霰浩漠漠。    <br />    昨憶逾隴阪，高秋視吳岳。東笑蓮華卑，北知崆峒薄。    <br />    超然侔壯觀，已謂殷寥廓。突兀猶趁人，及茲歎冥莫。   </p>   <p>    <b>     <font color=\"#FF6600\">龍門鎮（龍門鎮在成縣東後改府城鎮）</font>    </b>    <br />    細泉兼輕冰，沮洳棧道濕。不辭辛苦行，迫此短景急。    <br />    石門雪雲隘，古鎮峰巒集。旌竿暮慘澹，風水白刃澀。    <br />    胡馬屯成皋，防虞此何及。嗟爾遠戍人，山寒夜中泣。   </p>   <p>    <b>     <font color=\"#FF6600\">石龕</font>    </b>    <br />    熊羆哮我東，虎豹號我西。我後鬼長嘯，我前狨又啼。    <br />    天寒昏無日，山遠道路迷。驅車石龕下，仲冬見虹霓。    <br />    伐竹者誰子，悲歌上雲梯。為官採美箭，五歲供梁齊。    <br />    苦云直簳盡，無以充提攜。奈何漁陽騎，颯颯驚烝黎。   </p>   <p>    <b>     <font color=\"#FF6600\">積草嶺（同谷縣界）</font>    </b>    <br />    連峰積長陰，白日遞隱見。颼颼林響交，慘慘石狀變。    <br />    山分積草嶺，路異明水縣。旅泊吾道窮，衰年歲時倦。    <br />    卜居尚百里，休駕投諸彥。邑有佳主人，情如已會面。    <br />    來書語絕妙，遠客驚深眷。食蕨不願餘，茅茨眼中見。   </p>   <p>    <b>     <font color=\"#FF6600\">泥功山（貞元五年於同谷西境泥公山權置行成州）</font>    </b>    <br />    朝行青泥上，暮在青泥中。泥濘非一時，版築勞人功。    <br />    不畏道途永，乃將汩沒同。白馬為鐵驪，小兒成老翁。    <br />    哀猿透卻墜，死鹿力所窮。寄語北來人，後來莫匆匆。   </p>   <p>    <b>     <font color=\"#FF6600\">鳳凰台</font>    </b>    <br />    亭亭鳳凰台，北對西康州。西伯今寂寞，鳳聲亦悠悠。    <br />    山峻路絕蹤，石林氣高浮。安得萬丈梯，為君上上頭。    <br />    恐有無母雛，饑寒日啾啾。我能剖心出，飲啄慰孤愁。    <br />    心以當竹實，炯然無外求。血以當醴泉，豈徒比清流。    <br />    所貴王者瑞，敢辭微命休。坐看彩翮長，舉意八極周。    <br />    自天銜瑞圖，飛下十二樓。圖以奉至尊，鳳以垂鴻猷。    <br />    再光中興業，一洗蒼生憂。深衷正為此，群盜何淹留。   </p>   <p>    <b>     <font color=\"#FF6600\">乾元中寓居同谷縣，作歌七首</font>    </b>    <br />    有客有客字子美，白頭亂髮垂過耳。歲拾橡栗隨狙公，天寒日暮山谷裡。    <br />    中原無書歸不得，手腳凍皴皮肉死。嗚呼一歌兮歌已哀，悲風為我從天來。   </p>   <p>長鑱長鑱白木柄，我生託子以為命。黃精無苗山雪盛，短衣數挽不掩脛。    <br />    此時與子空歸來，男呻女吟四壁靜。嗚呼二歌兮歌始放，鄰里為我色惆悵。   </p>   <p>有弟有弟在遠方，三人各瘦何人強。生別展轉不相見，胡塵暗天道路長。    <br />    東飛鴐鵝後鶖鶬，安得送我置汝旁。嗚呼三歌兮歌三發，汝歸何處收兄骨。   </p>   <p>有妹有妹在鍾離，良人早歿諸孤癡。長淮浪高蛟龍怒，十年不見來何時。    <br />    扁舟欲往箭滿眼，杳杳南國多旌旗。嗚呼四歌兮歌四奏，林猿為我啼清晝。   </p>   <p>四山多風溪水急，寒雨颯颯枯樹濕。黃蒿古城雲不開，白狐跳梁黃狐立。    <br />    我生何為在窮谷，中夜起坐萬感集。嗚呼五歌兮歌正長，魂招不來歸故鄉。   </p>   <p>南有龍兮在山湫，古木巃嵷枝相樛。木葉黃落龍正蟄，蝮蛇東來水上游。    <br />    我行怪此安敢出，拔劍欲斬且復休。嗚呼六歌兮歌思遲，溪壑為我回春姿。   </p>   <p>男兒生不成名身已老，三年饑走荒山道。    <br />    長安卿相多少年，富貴應須致身早。山中儒生舊相識，但話宿昔傷懷抱。    <br />    嗚呼七歌兮悄終曲，仰視皇天白日速。   </p>   <p>    <b>     <font color=\"#FF6600\">發同谷縣（乾元二年十二月一日自隴右赴劍南紀行）</font>    </b>    <br />    賢有不黔突，聖有不暖席。況我饑愚人，焉能尚安宅。    <br />    始來茲山中，休駕喜地僻。奈何迫物累，一歲四行役。    <br />    忡忡去絕境，杳杳更遠適。停驂龍潭雲，回首白崖石。    <br />    臨岐別數子，握手淚再滴。交情無舊深，窮老多慘戚。    <br />    平生懶拙意，偶值棲遁跡。去住與願違，仰慚林間翮。   </p>   <p>    <b>     <font color=\"#FF6600\">木皮嶺</font>    </b>    <br />    首路栗亭西，尚想鳳凰村。季冬攜童稚，辛苦赴蜀門。    <br />    南登木皮嶺，艱險不易論。汗流被我體，祁寒為之暄。    <br />    遠岫爭輔佐，千巖自崩奔。始知五嶽外，別有他山尊。    <br />    仰干塞大明，俯入裂厚坤。再聞虎豹鬥，屢跼風水昏。    <br />    高有廢閣道，摧折如短轅。下有冬青林，石上走長根。    <br />    西崖特秀髮，煥若靈芝繁。潤聚金碧氣，清無沙土痕。    <br />    憶觀崑崙圖，目擊懸圃存。對此欲何適，默傷垂老魂。   </p>   <p>    <b>     <font color=\"#FF6600\">白沙渡（屬劍州）</font>    </b>    <br />    畏途隨長江，渡口下絕岸。差池上舟楫，杳窕入雲漢。    <br />    天寒荒野外，日暮中流半。我馬向北嘶，山猿飲相喚。    <br />    水清石礧礧，沙白灘漫漫。迥然洗愁辛，多病一疏散。    <br />    高壁抵嶔崟，洪濤越凌亂。臨風獨回首，攬轡復三歎。   </p>   <p>    <b>     <font color=\"#FF6600\">水會渡</font>    </b>    <br />    山行有常程，中夜尚未安。微月沒已久，崖傾路何難。    <br />    大江動我前，洶若溟渤寬。篙師暗理楫，歌笑輕波瀾。    <br />    霜濃木石滑，風急手足寒。入舟已千憂，陟巘仍萬盤。    <br />    迥眺積水外，始知眾星乾。遠遊令人瘦，衰疾慚加餐。   </p>   <p>    <b>     <font color=\"#FF6600\">飛仙閣</font>    </b>    <br />    土門山行窄，微徑緣秋毫。棧雲欄杆峻，梯石結構牢。    <br />    萬壑欹疏林，積陰帶奔濤。寒日外澹泊，長風中怒號。    <br />    歇鞍在地底，始覺所歷高。往來雜坐臥，人馬同疲勞。    <br />    浮生有定分，饑飽豈可逃。歎息謂妻子，我何隨汝曹。   </p>   <p>    <b>     <font color=\"#FF6600\">五盤（七盤嶺在廣元縣北一名五盤棧道盤曲有五重）</font>    </b>    <br />    五盤雖云險，山色佳有餘。仰凌棧道細，俯映江木疏。    <br />    地僻無網罟，水清反多魚。好鳥不妄飛，野人半巢居。    <br />    喜見淳樸俗，坦然心神舒。東郊尚格鬥，巨猾何時除。    <br />    故鄉有弟妹，流落隨丘墟。成都萬事好，豈若歸吾廬。   </p>   <p>    <b>     <font color=\"#FF6600\">龍門閣</font>    </b>    <br />    清江下龍門，絕壁無尺土。長風駕高浪，浩浩自太古。    <br />    危途中縈盤，仰望垂線縷。滑石欹誰鑿，浮梁裊相拄。    <br />    目眩隕雜花，頭風吹過雨。百年不敢料，一墜那得取。    <br />    飽聞經瞿塘，足見度大庾。終身歷艱險，恐懼從此數。   </p>   <p>    <b>     <font color=\"#FF6600\">石櫃閣</font>    </b>    <br />    季冬日已長，山晚半天赤。蜀道多早花，江間饒奇石。    <br />    石櫃層波上，臨虛蕩高壁。清暉回群鷗，暝色帶遠客。    <br />    羈棲負幽意，感歎向絕跡。信甘孱懦嬰，不獨凍餒迫。    <br />    優遊謝康樂，放浪陶彭澤。吾衰未自安，謝爾性所適。   </p>   <p>    <b>     <font color=\"#FF6600\">桔柏渡（在昭化縣）</font>    </b>    <br />    青冥寒江渡，駕竹為長橋。竿濕煙漠漠，江永風蕭蕭。    <br />    連笮動裊娜，征衣颯飄颻。急流鴇鷁散，絕岸黿鼉驕。    <br />    西轅自茲異，東逝不可要。高通荊門路，闊會滄海潮。    <br />    孤光隱顧眄，遊子悵寂寥。無以洗心胸，前登但山椒。   </p>   <p>    <b>     <font color=\"#FF6600\">劍門</font>    </b>    <br />    惟天有設險，劍門天下壯。連山抱西南，石角皆北向。    <br />    兩崖崇墉倚，刻畫城郭狀。一夫怒臨關，百萬未可傍。    <br />    珠玉走中原，岷峨氣淒愴。三皇五帝前，雞犬各相放。    <br />    後王尚柔遠，職貢道已喪。至今英雄人，高視見霸王。    <br />    併吞與割據，極力不相讓。吾將罪真宰，意欲鏟疊嶂。    <br />    恐此復偶然，臨風默惆悵。   </p>   <p>    <b>     <font color=\"#FF6600\">鹿頭山（山上有關，在德陽縣治北）</font>    </b>    <br />    鹿頭何亭亭，是日慰飢渴。連山西南斷，俯見千里豁。    <br />    遊子出京華，劍門不可越。及茲險阻盡，始喜原野闊。    <br />    殊方昔三分，霸氣曾間發。天下今一家，雲端失雙闕。    <br />    悠然想揚馬，繼起名硉兀。有文令人傷，何處埋爾骨。    <br />    紆餘脂膏地，慘澹豪俠窟。仗鉞非老臣，宣風豈專達。    <br />    冀公柱石姿，論道邦國活。斯人亦何幸，公鎮逾歲月。   </p>   <p>    <b>     <font color=\"#FF6600\">成都府</font>    </b>    <br />    翳翳桑榆日，照我征衣裳。我行山川異，忽在天一方。    <br />    但逢新人民，未卜見故鄉。大江東流去，遊子去日長。    <br />    層城填華屋，季冬樹木蒼。喧然名都會，吹簫間笙簧。    <br />    信美無與適，側身望川梁。鳥雀夜各歸，中原杳茫茫。    <br />    初月出不高，眾星尚爭光。自古有羈旅，我何苦哀傷。   </p>   <p>    <b>     <font color=\"#FF6600\">石筍行</font>    </b>    <br />    君不見益州城西門，陌上石筍雙高蹲。    <br />    古來相傳是海眼，苔蘚蝕盡波濤痕。雨多往往得瑟瑟，此事恍惚難明論。    <br />    恐是昔時卿相墓，立石為表今仍存。惜哉俗態好蒙蔽，亦如小臣媚至尊。    <br />    政化錯迕失大體，坐看傾危受厚恩。嗟爾石筍擅虛名，後來未識猶駿奔。    <br />    安得壯士擲天外，使人不疑見本根。   </p>   <p>    <b>     <font color=\"#FF6600\">石犀行</font>    </b>    <br />    君不見秦時蜀太守，刻石立作三犀牛。    <br />    自古雖有厭勝法，天生江水向東流。    <br />    蜀人矜誇一千載，泛溢不近張儀樓。今年灌口損戶口，此事或恐為神羞。    <br />    終藉堤防出眾力，高擁木石當清秋。先王作法皆正道，鬼怪何得參人謀。    <br />    嗟爾三犀不經濟，缺訛只與長川逝。但見元氣常調和，自免洪濤恣凋瘵。    <br />    安得壯士提天綱，再平水土犀奔茫。   </p>   <p>    <b>     <font color=\"#FF6600\">杜鵑行</font>    </b>    <br />    君不見昔日蜀天子，化作杜鵑似老烏。    <br />    寄巢生子不自啄，群鳥至今與哺雛。雖同君臣有舊禮，骨肉滿眼身羈孤。    <br />    業工竄伏深樹裡，四月五月偏號呼。其聲哀痛口流血，所訴何事常區區。    <br />    爾豈摧殘始發憤，羞帶羽翮傷形愚。蒼天變化誰料得，萬事反覆何所無。    <br />    萬事反覆何所無，豈憶當殿群臣趨。   </p>   <p>    <b>     <font color=\"#FF6600\">贈蜀僧閭丘師兄</font>    </b>    <br />    大師銅梁秀，籍籍名家孫。嗚呼先博士，炳靈精氣奔。    <br />    惟昔武皇后，臨軒御乾坤。多士盡儒冠，墨客藹雲屯。    <br />    當時上紫殿，不獨卿相尊。世傳閭丘筆，峻極逾崑崙。    <br />    鳳藏丹霄暮，龍去白水渾。青熒雪嶺東，碑碣舊制存。    <br />    斯文散都邑，高價越璵璠。晚看作者意，妙絕與誰論。    <br />    吾祖詩冠古，同年蒙主恩。豫章夾日月，歲久空深根。    <br />    小子思疏闊，豈能達詞門。窮愁一揮淚，相遇即諸昆。    <br />    我住錦官城，兄居祇樹園。地近慰旅愁，往來當丘樊。    <br />    天涯歇滯雨，粳稻臥不翻。漂然薄遊倦，始與道侶敦。    <br />    景晏步修廊，而無車馬喧。夜闌接軟語，落月如金盆。    <br />    漠漠世界黑，驅車爭奪繁。惟有摩尼珠，可照濁水源。   </p>   <p>    <b>     <font color=\"#FF6600\">泛溪</font>    </b>    <br />    落景下高堂，進舟泛回溪。誰謂築居小，未盡喬木西。    <br />    遠郊信荒僻，秋色有餘淒。練練峰上雪，纖纖雲表霓。    <br />    童戲左右岸，罟弋畢提攜。翻倒荷芰亂，指揮徑路迷。    <br />    得魚已割鱗，採藕不洗泥。人情逐鮮美，物賤事已睽。    <br />    吾村靄暝姿，異捨雞亦棲。蕭條欲何適，出處無可齊。    <br />    衣上見新月，霜中登故畦。濁醪自初熟，東城多鼓鼙。   </p>   <p>    <b>     <font color=\"#FF6600\">題壁畫馬歌（一作題壁上韋偃畫歌。偃京兆人善畫馬）</font>    </b>    <br />    韋侯別我有所適，知我憐君畫無敵。戲拈禿筆掃驊騮，欻見騏驎出東壁。    <br />    一匹齕草一匹嘶，坐看千里當霜蹄。時危安得真致此，與人同生亦同死。   </p>   <p>    <b>     <font color=\"#FF6600\">戲題畫山水圖歌（一本題下有王宰二字。宰，蜀人）</font>    </b>    <br />    十日畫一水，五日畫一石。能事不受相促迫，王宰始肯留真跡。    <br />    壯哉崑崙方壺圖，掛君高堂之素壁。    <br />    巴陵洞庭日本東，赤岸水與銀河通，中有雲氣隨飛龍。    <br />    舟人漁子入浦漵，山木盡亞洪濤風。    <br />    尤工遠勢古莫比，咫尺應須論萬里。焉得并州快剪刀，翦取吳松半江水。   </p>   <p>    <b>     <font color=\"#FF6600\">題李尊師松樹障子歌</font>    </b>    <br />    老夫清晨梳白頭，玄都道士來相訪。握髮呼兒延入戶，手提新畫青松障。    <br />    障子松林靜杳冥，憑軒忽若無丹青。陰崖卻承霜雪乾，偃蓋反走虯龍形。    <br />    老夫平生好奇古，對此興與精靈聚。已知仙客意相親，更覺良工心獨苦。    <br />    松下丈人巾屨同，偶坐似是商山翁。悵望聊歌紫芝曲，時危慘澹來悲風。   </p>   <p>    <b>     <font color=\"#FF6600\">戲為雙松圖歌（韋偃畫）</font>    </b>    <br />    天下幾人畫古松，畢宏已老韋偃少。絕筆長風起纖末，滿堂動色嗟神妙。    <br />    兩株慘裂苔蘚皮，屈鐵交錯回高枝。    <br />    白摧朽骨龍虎死，黑入太陰雷雨垂，松根胡僧憩寂寞，龐眉皓首無住著。    <br />    偏袒右肩露雙腳，葉裡松子僧前落。    <br />    韋侯韋侯數相見，我有一匹好東絹，重之不減錦繡段。    <br />    已令拂拭光凌亂，請公放筆為直幹。   </p>   <p>    <b>     <font color=\"#FF6600\">投簡成、華兩縣諸子</font>    </b>    <br />    赤縣官曹擁材傑，軟裘快馬當冰雪。長安苦寒誰獨悲，杜陵野老骨欲折。    <br />    南山豆苗早荒穢，青門瓜地新凍裂。鄉里兒童項領成，朝廷故舊禮數絕。    <br />    自然棄擲與時異，況乃疏頑臨事拙。饑臥動即向一旬，敝裘何啻聯百結。    <br />    君不見空牆日色晚，此老無聲淚垂血。   </p>   <p>    <b>     <font color=\"#FF6600\">徐卿二子歌</font>    </b>    <br />    君不見徐卿二子生絕奇，感應吉夢相追隨。    <br />    孔子釋氏親抱送，並是天上麒麟兒。大兒九齡色清澈，秋水為神玉為骨。    <br />    小兒五歲氣食牛，滿堂賓客皆回頭。吾知徐公百不憂，積善袞袞生公侯。    <br />    丈夫生兒有如此二雛者，名位豈肯卑微休。   </p>   <p>    <b>     <font color=\"#FF6600\">病柏</font>    </b>    <br />    有柏生崇岡，童童狀車蓋。偃蹙龍虎姿，主當風雲會。    <br />    神明依正直，故老多再拜。豈知千年根，中路顏色壞。    <br />    出非不得地，蟠據亦高大。歲寒忽無憑，日夜柯葉改。    <br />    丹鳳領九雛，哀鳴翔其外。鴟鴞志意滿，養子穿穴內。    <br />    客從何鄉來，佇立久吁怪。靜求元精理，浩蕩難倚賴。   </p>   <p>    <b>     <font color=\"#FF6600\">病橘</font>    </b>    <br />    群橘少生意，雖多亦奚為。惜哉結實小，酸澀如棠梨。    <br />    剖之盡蠹蟲，採掇爽其宜。紛然不適口，豈只存其皮。    <br />    蕭蕭半死葉，未忍別故枝。玄冬霜雪積，況乃回風吹。    <br />    嘗聞蓬萊殿，羅列瀟湘姿。此物歲不稔，玉食失光輝。    <br />    寇盜尚憑陵，當君減膳時。汝病是天意，吾諗罪有司。    <br />    憶昔南海使，奔騰獻荔支。百馬死山谷，到今耆舊悲。   </p>   <p>    <b>     <font color=\"#FF6600\">枯棕</font>    </b>    <br />    蜀門多棕櫚，高者十八九。其皮割剝甚，雖眾亦易朽。    <br />    徒布如雲葉，青黃歲寒後。交橫集斧斤，凋喪先蒲柳。    <br />    傷時苦軍乏，一物官盡取。嗟爾江漢人，生成復何有。    <br />    有同枯棕木，使我沈歎久。死者即已休，生者何自守。    <br />    啾啾黃雀啅，側見寒蓬走。念爾形影干，摧殘沒藜莠。   </p>   <p>    <b>     <font color=\"#FF6600\">枯楠</font>    </b>    <br />    楩楠枯崢嶸，鄉黨皆莫記。不知幾百歲，慘慘無生意。    <br />    上枝摩皇天，下根蟠厚地。巨圍雷霆坼，萬孔蟲蟻萃。    <br />    凍雨落流膠，沖風奪佳氣。白鵠遂不來，天雞為愁思。    <br />    猶含棟樑具，無復霄漢志。良工古昔少，識者出涕淚。    <br />    種榆水中央，成長何容易。截承金露盤，裊裊不自畏。   </p>   <p>    <b>     <font color=\"#FF6600\">麗春</font>    </b>    <br />    百草競春華，麗春應最勝。少須好顏色，多漫枝條剩。    <br />    紛紛桃李枝，處處總能移。如何貴此重，卻怕有人知。   </p>   <p>    <b>     <font color=\"#FF6600\">丈人山（山在青城縣北，黃帝封青城山為五嶽丈人）</font>    </b>    <br />    自為青城客，不唾青城地。為愛丈人山，丹梯近幽意。    <br />    丈人祠西佳氣濃，緣雲擬住最高峰。掃除白髮黃精在，君看他時冰雪容。   </p>   <p>    <b>     <font color=\"#FF6600\">百憂集行（王筠詩百憂俱集斷人腸）</font>    </b>    <br />    憶年十五心尚孩，健如黃犢走復來。庭前八月梨棗熟，一日上樹能千回。    <br />    即今倏忽已五十，坐臥只多少行立。強將笑語供主人，悲見生涯百憂集。    <br />    入門依舊四壁空，老妻睹我顏色同。癡兒未知父子禮，叫怒索飯啼門東。   </p>   <p>    <b>     <font color=\"#FF6600\">戲作花卿歌</font>    </b>    <br />    成都猛將有花卿，學語小兒知姓名。用如快鶻風火生，見賊唯多身始輕。    <br />    綿州副使著柘黃，我卿掃除即日平。子章髑髏血模糊，手提擲還崔大夫。    <br />    李侯重有此節度，人道我卿絕世無。既稱絕世無，天子何不喚取守京都。   </p>   <p>    <b>     <font color=\"#FF6600\">入奏行，贈西山檢察使竇侍御</font>    </b>    <br />    竇侍御，驥之子，鳳之雛。年未三十忠義俱，骨鯁絕代無。    <br />    炯如一段清冰出萬壑，置在迎風寒露之玉壺。    <br />    蔗漿歸廚金碗凍，洗滌煩熱足以寧君軀。    <br />    政用疏通合典則，戚聯豪貴耽文儒。兵革未息人未蘇，天子亦念西南隅。    <br />    吐蕃憑陵氣頗粗，竇氏檢察應時須。運糧繩橋壯士喜，斬木火井窮猿呼。    <br />    八州刺史思一戰，三城守邊卻可圖。此行入奏計未小，密奉聖旨恩宜殊。    <br />    繡衣春當霄漢立，彩服日向庭闈趨。省郎京尹必俯拾，江花未落還成都。    <br />    江花未落還成都，肯訪浣花老翁無。為君酤酒滿眼酤，與奴白飯馬青芻。   </p>   <p>    <b>     <font color=\"#FF6600\">楠樹為風雨所拔歎</font>    </b>    <br />    倚江楠樹草堂前，故老相傳二百年。誅茅卜居總為此，五月彷彿聞寒蟬。    <br />    東南飄風動地至，江翻石走流雲氣。杆排雷雨猶力爭，根斷泉源豈天意。    <br />    滄波老樹性所愛，浦上童童一青蓋。野客頻留懼雪霜，行人不過聽竽籟。    <br />    虎倒龍顛委榛棘，淚痕血點垂胸臆。我有新詩何處吟，草堂自此無顏色。   </p>   <p>    <b>     <font color=\"#FF6600\">茅屋為秋風所破歌</font>    </b>    <br />    八月秋高風怒號，捲我屋上三重茅。    <br />    茅飛度江灑江郊，高者掛罥長林梢，下者飄轉沉塘坳。    <br />    南村群童欺我老無力，忍能對面為盜賊，公然抱茅入竹去。    <br />    唇焦口燥呼不得，歸來倚杖自歎息。俄頃風定雲墨色，秋天漠漠向昏黑。    <br />    布衾多年冷似鐵，驕兒惡臥踏裡裂。床床屋漏無乾處，雨腳如麻未斷絕。    <br />    自經喪亂少睡眠，長夜沾濕何由徹。    <br />    安得廣廈千萬間，大庇天下寒士俱歡顏，風雨不動安如山。    <br />    嗚呼何時眼前突兀見此屋，吾廬獨破受凍死亦足。   </p>   <p>    <b>     <font color=\"#FF6600\">大雨</font>    </b>    <br />    西蜀冬不雪，春農尚嗷嗷。上天回哀眷，朱夏雲郁陶。    <br />    執熱乃沸鼎，纖絺成縕袍。風雷颯萬里，霈澤施蓬蒿。    <br />    敢辭茅葦漏，已喜黍豆高。三日無行人，二江聲怒號。    <br />    流惡邑里清，矧茲遠江皋。荒庭步鸛鶴，隱几望波濤。    <br />    沉痾聚藥餌，頓忘所進勞。則知潤物功，可以貸不毛。    <br />    陰色靜隴畝，勸耕自官曹。四鄰耒耜出，何必吾家操。   </p>   <p>    <b>     <font color=\"#FF6600\">溪漲</font>    </b>    <br />    當時浣花橋，溪水才尺餘。白石明可把，水中有行車。    <br />    秋夏忽泛溢，豈惟入吾廬。蛟龍亦狼狽，況是鱉與魚。    <br />    茲晨已半落，歸路跬步疏。馬嘶未敢動，前有深填淤。    <br />    青青屋東麻，散亂床上書。不意遠山雨，夜來復何如。    <br />    我遊都市間，晚憩必村墟。乃知久行客，終日思其居。   </p>   <p>    <b>     <font color=\"#FF6600\">戲贈友二首</font>    </b>    <br />    元年建巳月，郎有焦校書。自誇足膂力，能騎生馬駒。    <br />    一朝被馬踏，唇裂版齒無。壯心不肯已，欲得東擒胡。    <br />    元年建巳月，官有王司直。馬驚折左臂，骨折面如墨。    <br />    駑駘漫深泥，何不避雨色。勸君休歎恨，未必不為福。   </p>   <p>    <b>     <font color=\"#FF6600\">遭田父泥飲美嚴中丞</font>    </b>    <br />    步屜隨春風，村村自花柳。田翁逼社日，邀我嘗春酒。    <br />    酒酣誇新尹，畜眼未見有。回頭指大男，渠是弓弩手。    <br />    名在飛騎籍，長番歲時久。前日放營農，辛苦救衰朽。    <br />    差科死則已，誓不舉家走。今年大作社，拾遺能住否。    <br />    叫婦開大瓶，盆中為吾取。感此氣揚揚，須知風化首。    <br />    語多雖雜亂，說尹終在口。朝來偶然出，自卯將及酉。    <br />    久客惜人情，如何拒鄰叟。高聲索果栗，欲起時被肘。    <br />    指揮過無禮，未覺村野丑。月出遮我留，仍嗔問升斗。   </p>   <p>    <b>     <font color=\"#FF6600\">喜雨</font>    </b>    <br />    春旱天地昏，日色赤如血。農事都已休，兵戈況騷屑。    <br />    巴人困軍須，慟哭厚土熱。滄江夜來雨，真宰罪一雪。    <br />    谷根小蘇息，沴氣終不滅。何由見寧歲，解我憂思結。    <br />    崢嶸群山雲，交會未斷絕。安得鞭雷公，滂沱洗吳越。   </p>   <p>    <b>     <font color=\"#FF6600\">漁陽</font>    </b>    <br />    漁陽突騎猶精銳，赫赫雍王都節制。猛將飄然恐後時，本朝不入非高計。    <br />    祿山北築雄武城，舊防敗走歸其營。繫書請問燕耆舊，今日何須十萬兵。   </p>   <p>    <b>     <font color=\"#FF6600\">天邊行</font>    </b>    <br />    天邊老人歸未得，日暮東臨大江哭。隴右河源不種田，胡騎羌兵入巴蜀。    <br />    洪濤滔天風拔木，前飛禿鶖後鴻鵠。九度附書向洛陽，十年骨肉無消息。   </p>   <p>    <b>     <font color=\"#FF6600\">大麥行</font>    </b>    <br />    大麥乾枯小麥黃，婦女行泣夫走藏。東至集壁西梁洋，問誰腰鐮胡與羌。    <br />    豈無蜀兵三千人，部領辛苦江山長。安得如鳥有羽翅，託身白雲還故鄉。   </p>   <p>    <b>     <font color=\"#FF6600\">苦戰行</font>    </b>    <br />    苦戰身死馬將軍，自云伏波之子孫。干戈未定失壯士，使我歎恨傷精魂。    <br />    去年江南討狂賊，臨江把臂難再得。別時孤雲今不飛，時獨看雲淚橫臆。   </p>   <p>    <b>     <font color=\"#FF6600\">去秋行</font>    </b>    <br />    去秋涪江木落時，臂槍走馬誰家兒。到今不知白骨處，部曲有去皆無歸。    <br />    遂州城中漢節在，遂州城外巴人稀。戰場冤魂每夜哭，空令野營猛士悲。   </p>   <p>    <b>     <font color=\"#FF6600\">述古三首</font>    </b>    <br />    赤驥頓長纓，非無萬里姿。悲鳴淚至地，為問馭者誰。    <br />    鳳凰從東來，何意復高飛。竹花不結實，念子忍朝饑。    <br />    古時君臣合，可以物理推。賢人識定分，進退固其宜。    <br />    市人日中集，於利競錐刀。置膏烈火上，哀哀自煎熬。    <br />    農人望歲稔，相率除蓬蒿。所務穀為本，邪贏無乃勞。    <br />    舜舉十六相，身尊道何高。秦時任商鞅，法令如牛毛。    <br />    漢光得天下，祚永固有開。豈惟高祖聖，功自蕭曹來。    <br />    經綸中興業，何代無長才。吾慕寇鄧勳，濟時信良哉。    <br />    耿賈亦宗臣，羽翼共徘徊。休運終四百，圖畫在雲台。   </p>   <p>    <b>     <font color=\"#FF6600\">觀打魚歌</font>    </b>    <br />    綿州江水之東津，魴魚鱍鱍色勝銀。漁人漾舟沈大網，截江一擁數百鱗。    <br />    眾魚常才盡卻棄，赤鯉騰出如有神。潛龍無聲老蛟怒，回風颯颯吹沙塵。    <br />    饔子左右揮雙刀，膾飛金盤白雪高。徐州禿尾不足憶，漢陰槎頭遠遁逃。    <br />    魴魚肥美知第一，既飽歡娛亦蕭瑟。    <br />    君不見朝來割素鬐，咫尺波濤永相失。   </p>   <p>    <b>     <font color=\"#FF6600\">又觀打魚</font>    </b>    <br />    蒼江魚子清晨集，設網提綱萬魚急。能者操舟疾若風，撐突波濤挺叉入。    <br />    小魚脫漏不可記，半死半生猶戢戢。大魚傷損皆垂頭，屈強泥沙有時立。    <br />    東津觀魚已再來，主人罷鱠還傾杯。日暮蛟龍改窟穴，山根鱣鮪隨雲雷。    <br />    干戈兵革斗未止，鳳凰麒麟安在哉。吾徒胡為縱此樂，暴殄天物聖所哀。   </p>   <p>    <b>     <font color=\"#FF6600\">越王樓歌（太宗子越王貞為綿州刺史，作台於州城西北）</font>    </b>    <br />    綿州州府何磊落，顯慶年中越王作。孤城西北起高樓，碧瓦朱甍照城郭。    <br />    樓下長江百丈清，山頭落日半輪明。君王舊跡今人賞，轉見千秋萬古情。   </p>   <p>    <b>     <font color=\"#FF6600\">海棕行</font>    </b>    <br />    左綿公館清江濆，海棕一株高入雲。龍鱗犀甲相錯落，蒼稜白皮十抱文。    <br />    自是眾木亂紛紛，海棕焉知身出群。移栽北辰不可得，時有西域胡僧識。   </p>   <p>    <b>     <font color=\"#FF6600\">姜楚公畫角鷹歌</font>    </b>    <br />    楚公畫鷹鷹戴角，殺氣森森到幽朔。觀者貪愁掣臂飛，畫師不是無心學。    <br />    此鷹寫真在左綿，卻嗟真骨遂虛傳。梁間燕雀休驚怕，亦未摶空上九天。   </p>   <p>    <b>     <font color=\"#FF6600\">相逢歌贈嚴二別駕（一作嚴別駕相逢歌）</font>    </b>    <br />    我行入東川，十步一回首。成都亂罷氣蕭颯，浣花草堂亦何有。    <br />    梓中豪俊大者誰，本州從事知名久。把臂開尊飲我酒，酒酣擊劍蛟龍吼。    <br />    烏帽拂塵青螺粟，紫衣將炙緋衣走。銅盤燒蠟光吐日，夜如何其初促膝。    <br />    黃昏始扣主人門，誰謂俄頃膠在漆。萬事盡付形骸外，百年未見歡娛畢。    <br />    神傾意豁真佳士，久客多憂今愈疾。高視乾坤又可愁，一軀交態同悠悠。    <br />    垂老遇君未恨晚，似君須向古人求。   </p>   <p>    <b>     <font color=\"#FF6600\">光祿阪行</font>    </b>    <br />    山行落日下絕壁，西望千山萬山赤。樹枝有鳥亂鳴時，暝色無人獨歸客。    <br />    馬驚不憂深谷墜，草動只怕長弓射。安得更似開元中，道路即今多擁隔。   </p>   <p>    <b>     <font color=\"#FF6600\">冬到金華山觀，因得故拾遺陳公學堂遺跡</font>    </b>    <br />    涪右眾山內，金華紫崔嵬。上有蔚藍天，垂光抱瓊台。    <br />    繫舟接絕壁，杖策窮縈迴。四顧俯層巔，澹然川谷開。    <br />    雪嶺日色死，霜鴻有餘哀。焚香玉女跪，霧裡仙人來。    <br />    陳公讀書堂，石柱側青苔。悲風為我起，激烈傷雄才。   </p>   <p>    <b>     <font color=\"#FF6600\">陳拾遺故宅（宅在射洪縣東七里東武山下）</font>    </b>    <br />    拾遺平昔居，大屋尚修椽。悠揚荒山日，慘澹故園煙。    <br />    位下曷足傷，所貴者聖賢。有才繼騷雅，哲匠不比肩。    <br />    公生揚馬後，名與日月懸。同遊英俊人，多秉輔佐權。    <br />    彥昭超玉價，郭振起通泉。到今素壁滑，灑翰銀鉤連。    <br />    盛事會一時，此堂豈千年。終古立忠義，感遇有遺編。   </p>   <p>    <b>     <font color=\"#FF6600\">謁文公上方</font>    </b>    <br />    野寺隱喬木，山僧高下居。石門日色異，絳氣橫扶疏。    <br />    窈窕入風磴，長蘆紛捲舒。庭前猛虎臥，遂得文公廬。    <br />    俯視萬家邑，煙塵對階除。吾師雨花外，不下十年餘。    <br />    長者自布金，禪龕只晏如。大珠脫玷翳，白月當空虛。    <br />    甫也南北人，蕪蔓少耘鋤。久遭詩酒污，何事忝簪裾。    <br />    王侯與螻蟻，同盡隨丘墟。願聞第一義，回向心地初。    <br />    金篦刮眼膜，價重百車渠。無生有汲引，茲理儻吹噓。   </p>   <p>    <b>     <font color=\"#FF6600\">奉贈射洪李四丈（明甫）</font>    </b>    <br />    丈人屋上烏，人好烏亦好。人生意氣豁，不在相逢早。    <br />    南京亂初定，所向邑枯槁。遊子無根株，茅齋付秋草。    <br />    東征下月峽，掛席窮海島。萬里須十金，妻孥未相保。    <br />    蒼茫風塵際，蹭蹬騏驎老。志士懷感傷，心胸已傾倒。   </p>   <p>    <b>     <font color=\"#FF6600\">早發射洪縣南途中作</font>    </b>    <br />    將老憂貧窶，筋力豈能及。征途乃侵星，得使諸病入。    <br />    鄙人寡道氣，在困無獨立。俶裝逐徒旅，達曙凌險澀。    <br />    寒日出霧遲，清江轉山急。僕夫行不進，駑馬若維縶。    <br />    汀洲稍疏散，風景開怏悒。空慰所尚懷，終非曩遊集。    <br />    衰顏偶一破，勝事難屢挹。茫然阮籍途，更灑楊朱泣。   </p>   <p>    <b>     <font color=\"#FF6600\">通泉驛南去通泉縣十五里山水作</font>    </b>    <br />    溪行衣自濕，亭午氣始散。冬溫蚊蚋在，人遠鳧鴨亂。    <br />    登頓生層陰，欹傾出高岸。驛樓衰柳側，縣郭輕煙畔。    <br />    一川何綺麗，盡目窮壯觀。山色遠寂寞，江光夕滋漫。    <br />    傷時愧孔父，去國同王粲。我生苦飄零，所歷有嗟歎。   </p>   <p>    <b>     <font color=\"#FF6600\">過郭代公故宅</font>    </b>    <br />    豪俊初未遇，其跡或脫略。代公尉通泉，放意何自若。    <br />    及夫登袞冕，直氣森噴薄。磊落見異人，豈伊常情度。    <br />    定策神龍後，宮中翕清廓。俄頃辨尊親，指揮存顧託。    <br />    群公有慚色，王室無削弱。迥出名臣上，丹青照台閣。    <br />    我行得遺跡，池館皆疏鑿。壯公臨事斷，顧步涕橫落。    <br />    高詠寶劍篇，神交付冥漠。   </p>   <p>    <b>     <font color=\"#FF6600\">觀薛稷少保書畫壁</font>    </b>    <br />    少保有古風，得之陝郊篇。惜哉功名忤，但見書畫傳。    <br />    我遊梓州東，遺跡涪江邊。畫藏青蓮界，書入金榜懸。    <br />    仰看垂露姿，不崩亦不騫。鬱郁三大字，蛟龍岌相纏。    <br />    又揮西方變，發地扶屋椽。慘澹壁飛動，到今色未填。    <br />    此行疊壯觀，郭薛俱才賢。不知百載後，誰復來通泉。   </p>   <p>    <b>     <font color=\"#FF6600\">通泉縣署屋壁後薛少保畫鶴</font>    </b>    <br />    薛公十一鶴，皆寫青田真。畫色久欲盡，蒼然猶出塵。    <br />    低昂各有意，磊落如長人。佳此志氣遠，豈惟粉墨新。    <br />    萬里不以力，群遊森會神。威遲白鳳態，非是倉庚鄰。    <br />    高堂未傾覆，常得慰嘉賓。曝露牆壁外，終嗟風雨頻。    <br />    赤霄有真骨，恥飲洿池津。冥冥任所往，脫略誰能馴。   </p>   <p>    <b>     <font color=\"#FF6600\">陪王侍御同登東山最高頂宴姚通泉，晚攜酒泛江</font>    </b>    <br />    姚公美政誰與儔，不減昔時陳太丘。邑中上客有柱史，多暇日陪驄馬遊。    <br />    東山高頂羅珍羞，下顧城郭銷我憂。清江白日落欲盡，復攜美人登彩舟。    <br />    笛聲憤怨哀中流，妙舞逶迤夜未休。燈前往往大魚出，聽曲低昂如有求。    <br />    三更風起寒浪湧，取樂喧呼覺船重。滿空星河光破碎，四座賓客色不動。    <br />    請公臨深莫相違，回船罷酒上馬歸。人生歡會豈有極，無使霜過沾人衣。   </p>   <p>    <b>     <font color=\"#FF6600\">春日戲題惱郝使君兄</font>    </b>    <br />    使君意氣凌青霄，憶昨歡娛常見招。細馬時鳴金騕褭，佳人屢出董嬌饒。    <br />    東流江水西飛燕，可惜春光不相見。願攜王趙兩紅顏，再騁肌膚如素練。    <br />    通泉百里近梓州，請公一來開我愁。舞處重看花滿面，尊前還有錦纏頭。   </p>   <p>    <b>     <font color=\"#FF6600\">短歌行，贈王郎司直</font>    </b>    <br />    王郎酒酣拔劍斫地歌莫哀，我能拔爾抑塞磊落之奇才。    <br />    豫章翻風白日動，鯨魚跋浪滄溟開。且脫佩劍休徘徊，西得諸侯棹錦水。    <br />    欲向何門趿珠履，仲宣樓頭春色深。青眼高歌望吾子，眼中之人吾老矣。   </p>   <p>    <b>     <font color=\"#FF6600\">短歌行，送祁錄事歸合州，因寄蘇使君</font>    </b>    <br />    前者途中一相見，人事經年記君面。後生相動何寂寥，君有長才不貧賤。    <br />    君今起柁春江流，余亦沙邊具小舟。幸為達書賢府主，江花未盡會江樓。   </p>   <p>    <b>     <font color=\"#FF6600\">陪章留後惠義寺餞嘉州崔都督赴州</font>    </b>    <br />    中軍待上客，令肅事有恆。前驅入寶地，祖帳飄金繩。    <br />    南陌既留歡，茲山亦深登。清聞樹杪磬，遠謁雲端僧。    <br />    回策匪新岸，所攀仍舊籐。耳激洞門飆，目存寒谷冰。    <br />    出塵閟軌躅，畢景遺炎蒸。永願坐長夏，將衰棲大乘。    <br />    羈旅惜宴會，艱難懷友朋。勞生共幾何，離恨兼相仍。   </p>   <p>    <b>     <font color=\"#FF6600\">將適吳楚，留別章使君留後，兼幕府諸公，得柳字</font>    </b>    <br />    我來入蜀門，歲月亦已久。豈惟長兒童，自覺成老醜。    <br />    常恐性坦率，失身為杯酒。近辭痛飲徒，折節萬夫後。    <br />    昔如縱壑魚，今如喪家狗。既無遊方戀，行止復何有。    <br />    相逢半新故，取別隨薄厚。不意青草湖，扁舟落吾手。    <br />    眷眷章梓州，開筵俯高柳。樓前出騎馬，帳下羅賓友。    <br />    健兒簸紅旗，此樂或難朽。日車隱崑崙，鳥雀噪戶牖。    <br />    波濤未足畏，三峽徒雷吼。所憂盜賊多，重見衣冠走。    <br />    中原消息斷，黃屋今安否。終作適荊蠻，安排用莊叟。    <br />    隨雲拜東皇，掛席上南斗。有使即寄書，無使長回首。   </p>   <p>    <b>     <font color=\"#FF6600\">山寺（得開字，章留後同遊）</font>    </b>    <br />    野寺根石壁，諸龕遍崔嵬。前佛不復辨，百身一莓苔。    <br />    雖有古殿存，世尊亦塵埃。如聞龍象泣，足令信者哀。    <br />    使君騎紫馬，捧擁從西來。樹羽靜千里，臨江久徘徊。    <br />    山僧衣藍縷，告訴棟樑摧。公為顧賓徒，咄嗟檀施開。    <br />    吾知多羅樹，卻倚蓮華台。諸天必歡喜，鬼物無嫌猜。    <br />    以茲撫士卒，孰曰非周才。窮子失淨處，高人憂禍胎。    <br />    歲晏風破肉，荒林寒可回。思量入道苦，自哂同嬰孩。   </p>   <p>    <b>     <font color=\"#FF6600\">棕拂子</font>    </b>    <br />    棕拂且薄陋，豈知身效能。不堪代白羽，有足除蒼蠅。    <br />    熒熒金錯刀，擢擢朱絲繩。非獨顏色好，亦用顧盼稱。    <br />    吾老抱疾病，家貧臥炎蒸。咂膚倦撲滅，賴爾甘服膺。    <br />    物微世競棄，義在誰肯徵。三歲清秋至，未敢闕緘籐。   </p>   <p>    <b>     <font color=\"#FF6600\">桃竹杖引，贈章留後（竹兼可為簟，名桃笙）</font>    </b>    <br />    江心蟠石生桃竹，蒼波噴浸尺度足。斬根削皮如紫玉，江妃水仙惜不得。    <br />    梓潼使君開一束，滿堂賓客皆歎息。憐我老病贈兩莖，出入爪甲鏗有聲。    <br />    老夫復欲東南征，乘濤鼓枻白帝城。路幽必為鬼神奪，拔劍或與蛟龍爭。    <br />    重為告曰：杖兮杖兮，爾之生也甚正直，慎勿見水踴躍學變化為龍。    <br />    使我不得爾之扶持，滅跡於君山湖上之青峰。    <br />    噫，風塵澒洞兮豺虎咬人，忽失雙杖兮吾將曷從。   </p>   <p>    <b>     <font color=\"#FF6600\">寄題江外草堂（梓州作，寄成都故居）</font>    </b>    <br />    我生性放誕，雅欲逃自然。嗜酒愛風竹，卜居必林泉。    <br />    遭亂到蜀江，臥痾遣所便。誅茅初一畝，廣地方連延。    <br />    經營上元始，斷手寶應年。敢謀土木麗，自覺面勢堅。    <br />    台亭隨高下，敞豁當清川。雖有會心侶，數能同釣船。    <br />    干戈未偃息，安得酣歌眠。蛟龍無定窟，黃鵠摩蒼天。    <br />    古來達士志，寧受外物牽。顧惟魯鈍姿，豈識悔吝先。    <br />    偶攜老妻去，慘澹凌風煙。事跡無固必，幽貞愧雙全。    <br />    尚念四小松，蔓草易拘纏。霜骨不甚長，永為鄰里憐。   </p>   <p>    <b>     <font color=\"#FF6600\">韋諷錄事宅觀曹將軍畫馬圖</font>    </b>    <br />    國初已來畫鞍馬，神妙獨數江都王。將軍得名三十載，人間又見真乘黃。    <br />    曾貌先帝照夜白，龍池十日飛霹靂。內府殷紅馬腦碗，婕妤傳詔才人索。    <br />    碗賜將軍拜舞歸，輕紈細綺相追飛。貴戚權門得筆跡，始覺屏障生光輝。    <br />    昔日太宗拳毛騧，近時郭家師子花。今之新圖有二馬，復令識者久歎嗟。    <br />    此皆騎戰一敵萬，縞素漠漠開風沙。其餘七匹亦殊絕，迥若寒空動煙雪。    <br />    霜蹄蹴踏長楸間，馬官廝養森成列。可憐九馬爭神駿，顧視清高氣深穩。    <br />    借問苦心愛者誰，後有韋諷前支遁。憶昔巡幸新豐宮，翠華拂天來向東。    <br />    騰驤磊落三萬匹，皆與此圖筋骨同。自從獻寶朝河宗，無復射蛟江水中。    <br />    君不見金粟堆前松柏裡，龍媒去盡鳥呼風。   </p>   <p>    <b>     <font color=\"#FF6600\">送韋諷上閬州錄事參軍</font>    </b>    <br />    國步猶艱難，兵革未衰息。萬方哀嗷嗷，十載供軍食。    <br />    庶官務割剝，不暇憂反側。誅求何多門，賢者貴為德。    <br />    韋生富春秋，洞徹有清識。操持紀綱地，喜見朱絲直。    <br />    當令豪奪吏，自此無顏色。必若救瘡痍，先應去蟊賊。    <br />    揮淚臨大江，高天意淒惻。行行樹佳政，慰我深相憶。   </p>   <p>    <b>     <font color=\"#FF6600\">聽楊氏歌</font>    </b>    <br />    佳人絕代歌，獨立髮皓齒。滿堂慘不樂，響下清虛裡。    <br />    江城帶素月，況乃清夜起。老夫悲暮年，壯士淚如水。    <br />    玉杯久寂寞，金管迷宮徵。勿云聽者疲，愚智心盡死。    <br />    古來傑出士，豈待一知己。吾聞昔秦青，傾側天下耳。   </p>   <p>    <b>     <font color=\"#FF6600\">荊南兵馬使太常卿趙公大食刀歌</font>    </b>    <br />    太常樓船聲嗷嘈，問兵刮寇趨下牢。牧出令奔飛百艘，猛蛟突獸紛騰逃。    <br />    白帝寒城駐錦袍，玄冬示我胡國刀。壯士短衣頭虎毛，憑軒拔鞘天為高。    <br />    翻風轉日木怒號，冰翼雪澹傷哀猱。鐫錯碧罌鷿鵜膏，鋩鍔已瑩虛秋濤。    <br />    鬼物撇捩辭坑壕，蒼水使者捫赤絛。龍伯國人罷釣鰲，芮公回首顏色勞。    <br />    分閫救世用賢豪，趙公玉立高歌起。攬環結佩相終始，萬歲持之護天子。    <br />    得君亂絲與君理，蜀江如線如針水。荊岑彈丸心未已，賊臣惡子休干紀。    <br />    魑魅魍魎徒為耳，妖腰亂領敢欣喜。用之不高亦不庳，不似長劍須天倚。    <br />    吁嗟光祿英雄弭，大食寶刀聊可比。丹青宛轉麒麟裡，光芒六合無泥滓。   </p>   <p>    <b>     <font color=\"#FF6600\">王兵馬使二角鷹</font>    </b>    <br />    悲台蕭颯石巃嵷，哀壑杈椏浩呼洶。中有萬里之長江，回風滔日孤光動。    <br />    角鷹翻倒壯士臂，將軍玉帳軒翠氣。二鷹猛腦徐侯穟，目如愁胡視天地。    <br />    杉雞竹兔不自惜，溪虎野羊俱辟易。韝上鋒稜十二翮，將軍勇銳與之敵。    <br />    將軍樹勳起安西，崑崙虞泉入馬蹄。白羽層肉三狻猊，敢決豈不與之齊。    <br />    荊南芮公得將軍，亦如角鷹下翔雲。    <br />    惡鳥飛飛啄金屋，安得爾輩開其群，驅出六合梟鸞分。   </p>   <p>    <b>     <font color=\"#FF6600\">狄明府（博濟。一作寄狄明府）</font>    </b>    <br />    梁公曾孫我姨弟，不見十年官濟濟。大賢之後竟陵遲，浩蕩古今同一體。    <br />    比看叔伯四十人，有才無命百寮底。今者兄弟一百人，幾人卓絕秉周禮。    <br />    在汝更用文章為，長兄白眉復天啟。汝門請從曾翁說，太后當朝多巧詆。    <br />    狄公執政在末年，濁河終不污清濟。國嗣初將付諸武，公獨廷諍守丹陛。    <br />    禁中決冊請房陵，前朝長老皆流涕。太宗社稷一朝正，漢官威儀重昭洗。    <br />    時危始識不世才，誰謂荼苦甘如薺。汝曹又宜列土食，身使門戶多旌棨。    <br />    胡為漂泊岷漢間，干謁王侯頗歷抵。況乃山高水有波，秋風蕭蕭露泥泥。    <br />    虎之饑，下巉巖，蛟之橫，出清泚。早歸來，黃土泥衣眼易瞇。   </p>   <p>    <b>     <font color=\"#FF6600\">秋風二首</font>    </b>    <br />    秋風淅淅吹巫山，上牢下牢修水關。吳檣楚柁牽百丈，暖向神都寒未還。    <br />    要路何日罷長戟，戰自青羌連百蠻。中巴不曾消息好，暝傳戍鼓長雲間。   </p>   <p>秋風淅淅吹我衣，東流之外西日微。天清小城搗練急，石古細路行人稀。    <br />    不知明月為誰好，早晚孤帆他夜歸。會將白髮倚庭樹，故園池台今是非。   </p>   <p>    <b>     <font color=\"#FF6600\">久雨期王將軍不至</font>    </b>    <br />    天雨蕭蕭滯茅屋，空山無以慰幽獨。銳頭將軍來何遲，令我心中苦不足。    <br />    數看黃霧亂玄雲，時聽嚴風折喬木。泉源泠泠雜猿狖，泥濘漠漠饑鴻鵠。    <br />    歲暮窮陰耿未已，人生會面難再得。憶爾腰下鐵絲箭，射殺林中雪色鹿。    <br />    前者坐皮因問毛，知子歷險人馬勞。異獸如飛星宿落，應弦不礙蒼山高。    <br />    安得突騎只五千，崒然眉骨皆爾曹。走平亂世相催促，一豁明主正郁陶。    <br />    憶昔范增碎玉斗，未使吳兵著白袍。昏昏閶闔閉氛祲，十月荊南雷怒號。   </p>   <p>    <b>     <font color=\"#FF6600\">別李秘書始興寺所居</font>    </b>    <br />    不見秘書心若失，及見秘書失心疾。安為動主理信然，我獨覺子神充實。    <br />    重聞西方止觀經，老身古寺風泠泠。妻兒待我且歸去，他日杖藜來細聽。   </p>   <p>    <b>     <font color=\"#FF6600\">虎牙行（虎牙在荊門之北，江水峻急）</font>    </b>    <br />    秋風欻吸吹南國，天地慘慘無顏色。洞庭揚波江漢回，虎牙銅柱皆傾側。    <br />    巫峽陰岑朔漠氣，峰巒窈窕谿谷黑。杜鵑不來猿狖寒，山鬼幽憂雪霜逼。    <br />    楚老長嗟憶炎瘴，三尺角弓兩斛力。壁立石城橫塞起，金錯旌竿滿雲直。    <br />    漁陽突騎獵青丘，犬戎鎖甲聞丹極。    <br />    八荒十年防盜賊，征戍誅求寡妻哭，遠客中宵淚沾臆。   </p>   <p>    <b>     <font color=\"#FF6600\">錦樹行（因篇內有錦樹二字摘以為題非正賦錦樹也）</font>    </b>    <br />    今日苦短昨日休，歲雲暮矣增離憂。霜凋碧樹待錦樹，萬壑東逝無停留。    <br />    荒戍之城石色古，東郭老人住青丘。飛書白帝營斗粟，琴瑟几杖柴門幽。    <br />    青草萋萋盡枯死，天馬跂足隨犛牛。自古聖賢多薄命，奸雄惡少皆封侯。    <br />    故國三年一消息，終南渭水寒悠悠。五陵豪貴反顛倒，鄉里小兒狐白裘。    <br />    生男墮地要膂力，一生富貴傾邦國。莫愁父母少黃金，天下風塵兒亦得。   </p>   <p>    <b>     <font color=\"#FF6600\">赤霄行</font>    </b>    <br />    孔雀未知牛有角，渴飲寒泉逢牴觸。赤霄懸圃須往來，翠尾金花不辭辱。    <br />    江中淘河嚇飛燕，啣泥卻落羞華屋。皇孫猶曾蓮勺困，衛莊見貶傷其足。    <br />    老翁慎莫怪少年，葛亮貴和書有篇。丈夫垂名動萬年，記憶細故非高賢。   </p>   <p>    <b>     <font color=\"#FF6600\">前苦寒行二首</font>    </b>    <br />    漢時長安雪一丈，牛馬毛寒縮如蝟。楚江巫峽冰入懷，虎豹哀號又堪記。    <br />    秦城老翁荊揚客，慣習炎蒸歲絺綌。玄冥祝融氣或交，手持白羽未敢釋。   </p>   <p>去年白帝雪在山，今年白帝雪在地。凍埋蛟龍南浦縮，寒刮肌膚北風利。    <br />    楚人四時皆麻衣，楚天萬里無晶輝。三足之烏足恐斷，羲和送將何所歸。   </p>   <p>    <b>     <font color=\"#FF6600\">後苦寒行二首</font>    </b>    <br />    南紀巫廬瘴不絕，太古以來無尺雪。蠻夷長老怨苦寒，崑崙天關凍應折。    <br />    玄猿口噤不能嘯，白鵠翅垂眼流血。安得春泥補地裂。   </p>   <p>晚來江門失大木，猛風中夜吹白屋。天兵斬斷青海戎，殺氣南行動地軸，    <br />    不爾苦寒何太酷。巴東之峽生凌澌，彼蒼回軒人得知。   </p>   <p>    <b>     <font color=\"#FF6600\">晚晴</font>    </b>    <br />    高唐暮冬雪壯哉，舊瘴無復似塵埃。崖沉谷沒白皚皚，江石缺裂青楓摧。    <br />    南天三旬苦霧開，赤日照耀從西來，六龍寒急光徘徊。    <br />    照我衰顏忽落地，口雖吟詠心中哀。    <br />    未怪及時少年子，揚眉結義黃金台。洎乎吾生何飄零，支離委絕同死灰。   </p>   <p>    <b>     <font color=\"#FF6600\">復陰</font>    </b>    <br />    方冬合沓玄陰塞，昨日晚晴今日黑。萬里飛蓬映天過，孤城樹羽揚風直。    <br />    江濤簸岸黃沙走，雲雪埋山蒼兕吼。    <br />    君不見夔子之國杜陵翁，牙齒半落左耳聾。   </p>   <p>    <b>     <font color=\"#FF6600\">夜歸</font>    </b>    <br />    夜來歸來沖虎過，山黑家中已眠臥。傍見北斗向江低，仰看明星當空大。    <br />    庭前把燭嗔兩炬，峽口驚猿聞一個。白頭老罷舞復歌，杖藜不睡誰能那。   </p>   <p>    <b>     <font color=\"#FF6600\">寄柏學士林居</font>    </b>    <br />    自胡之反持干戈，天下學士亦奔波。歎彼幽棲載典籍，蕭然暴露依山阿。    <br />    青山萬里靜散地，白雨一洗空垂蘿。亂代飄零余到此，古人成敗子如何。    <br />    荊揚春冬異風土，巫峽日夜多雲雨。赤葉楓林百舌鳴，黃泥野岸天雞舞。    <br />    盜賊縱橫甚密邇，形神寂寞甘辛苦。幾時高議排金門，各使蒼生有環堵。   </p>   <p>    <b>     <font color=\"#FF6600\">寄從孫崇簡</font>    </b>    <br />    嵯峨白帝城東西，南有龍湫北虎溪。吾孫騎曹不騎馬，業學屍鄉多養雞。    <br />    龐公隱時盡室去，武陵春樹他人迷。與汝林居未相失，近身藥裹酒長攜。    <br />    牧豎樵童亦無賴，莫令斬斷青雲梯。   </p>   <p>    <b>     <font color=\"#FF6600\">奉酬薛十二丈判官見贈</font>    </b>    <br />    忽忽峽中睡，悲風方一醒。西來有好鳥，為我下青冥。    <br />    羽毛淨白雪，慘澹飛雲汀。既蒙主人顧，舉翮唳孤亭。    <br />    持以比佳士，及此慰揚舲。清文動哀玉，見道發新硎。    <br />    欲學鴟夷子，待勒燕山銘。誰重斷蛇劍，致君君未聽。    <br />    志在麒麟閣，無心雲母屏。卓氏近新寡，豪家朱門扃。    <br />    相如才調逸，銀漢會雙星。客來洗粉黛，日暮拾流螢。    <br />    不是無膏火，勸郎勤六經。老夫自汲澗，野水日泠泠。    <br />    我歎黑頭白，君看銀印青。臥病識山鬼，為農知地形。    <br />    誰矜坐錦帳，苦厭食魚腥。東西兩岸坼，橫水注滄溟。    <br />    碧色忽惆悵，風雷搜百靈。空中右白虎，赤節引娉婷。    <br />    自云帝里女，噀雨鳳凰翎。襄王薄行跡，莫學冷如丁。    <br />    千秋一拭淚，夢覺有微馨。人生相感動，金石兩青熒。    <br />    丈人但安坐，休辨渭與涇。龍蛇尚格鬥，灑血暗郊坰。    <br />    吾聞聰明主，治國用輕刑。銷兵鑄農器，今古歲方寧。    <br />    文王日儉德，俊乂始盈庭。榮華貴少壯，豈食楚江萍。   </p>   <p>    <b>     <font color=\"#FF6600\">醉為馬墜，諸公攜酒相看</font>    </b>    <br />    甫也諸侯老賓客，罷酒酣歌拓金戟。騎馬忽憶少年時，散蹄迸落瞿塘石。    <br />    白帝城門水雲外，低身直下八千尺。粉堞電轉紫遊韁，東得平岡出天壁。    <br />    江村野堂爭入眼，垂鞭嚲鞚凌紫陌，向來皓首驚萬人。自倚紅顏能騎射。    <br />    安知決臆追風足，朱汗驂驔猶噴玉。不虞一蹶終損傷，人生快意多所辱。    <br />    職當憂戚伏衾枕，況乃遲暮加煩促。明知來問腆我顏，杖藜強起依僮僕。    <br />    語盡還成開口笑，提攜別掃清溪曲。酒肉如山又一時，初筵哀絲動豪竹。    <br />    共指西日不相貸，喧呼且覆杯中淥。何必走馬來為問，君不見嵇康養生遭殺戮。   </p>   <p>    <b>     <font color=\"#FF6600\">別李義</font>    </b>    <br />    神堯十八子，十七王其門。道國洎舒國，督唯親弟昆。    <br />    中外貴賤殊，餘亦忝諸孫。丈人嗣三葉，之子白玉溫。    <br />    道國繼德業，請從丈人論。丈人領宗卿，肅穆古制敦。    <br />    先朝納諫諍，直氣橫乾坤。子建文筆壯，河間經術存。    <br />    爾克富詩禮，骨清慮不喧。洗然遇知己，談論淮湖奔。    <br />    憶昔初見時，小襦繡芳蓀。長成忽會面，慰我久疾魂。    <br />    三峽春冬交，江山雲霧昏。正宜且聚集，恨此當離尊。    <br />    莫怪執杯遲，我衰涕唾煩。重問子何之，西上岷江源。    <br />    願子少干謁，蜀都足戎軒。誤失將帥意，不如親故恩。    <br />    少年早歸來，梅花已飛翻。努力慎風水，豈惟數盤飧。    <br />    猛虎臥在岸，蛟螭出無痕。王子自愛惜，老夫困石根。    <br />    生別古所嗟，發聲為爾吞。   </p>   <p>    <b>     <font color=\"#FF6600\">送高司直尋封閬州</font>    </b>    <br />    丹雀銜書來，暮棲何鄉樹。驊騮事天子，辛苦在道路。    <br />    司直非冗官，荒山甚無趣。借問泛舟人，胡為入雲霧。    <br />    與子姻婭間，既親亦有故。萬里長江邊，邂逅一相遇。    <br />    長卿消渴再，公幹沉綿屢。清談慰老夫，開捲得佳句。    <br />    時見文章士，欣然澹情素。伏枕聞別離，疇能忍漂寓。    <br />    良會苦短促，溪行水奔注。熊羆咆空林，遊子慎馳騖。    <br />    西謁巴中侯，艱險如跬步。主人不世才，先帝常特顧。    <br />    拔為天軍佐，崇大王法度。淮海生清風，南翁尚思慕。    <br />    公宮造廣廈，木石乃無數。初聞伐松柏，猶臥天一柱。    <br />    我瘦書不成，成字讀亦誤。為我問故人，勞心練征戍。   </p>   <p>    <b>     <font color=\"#FF6600\">君不見，簡蘇徯</font>    </b>    <br />    君不見道邊廢棄池，君不見前者摧折桐。    <br />    百年死樹中琴瑟，一斛舊水藏蛟龍。    <br />    丈夫蓋棺事始定，君今幸未成老翁，何恨憔悴在山中。    <br />    深山窮谷不可處，霹靂魍魎兼狂風。   </p>   <p>    <b>     <font color=\"#FF6600\">贈蘇四徯</font>    </b>    <br />    異縣昔同遊，各云厭轉蓬。別離已五年，尚在行李中。    <br />    戎馬日衰息，乘輿安九重。有才何棲棲，將老委所窮。    <br />    為郎未為賤，其奈疾病攻。子何面黧黑，不得豁心胸。    <br />    巴蜀倦剽掠，下愚成土風。幽薊已削平，荒徼尚彎弓。    <br />    斯人脫身來，豈非吾道東。乾坤雖寬大，所適裝囊空。    <br />    肉食哂菜色，少壯欺老翁。況乃主客間，古來逼側同。    <br />    君今下荊揚，獨帆如飛鴻。二州豪俠場，人馬皆自雄。    <br />    一請甘饑寒，再請甘養蒙。   </p>   <p>    <b>     <font color=\"#FF6600\">寄薛三郎中（據）</font>    </b>    <br />    人生無賢愚，飄颻若埃塵。自非得神仙，誰免危其身。    <br />    與子俱白頭，役役常苦辛。雖為尚書郎，不及村野人。    <br />    憶昔村野人，其樂難具陳。藹藹桑麻交，公侯為等倫。    <br />    天未厭戎馬，我輩本常貧。子尚客荊州，我亦滯江濱。    <br />    峽中一臥病，瘧癘終冬春。春復加肺氣，此病蓋有因。    <br />    早歲與蘇鄭，痛飲情相親。二公化為土，嗜酒不失真。    <br />    余今委修短，豈得恨命屯。聞子心甚壯，所過信席珍。    <br />    上馬不用扶，每扶必怒嗔。賦詩賓客間，揮灑動八垠。    <br />    乃知蓋代手，才力老益神。青草洞庭湖，東浮滄海漘。    <br />    君山可避暑，況足採白蘋。子豈無扁舟，往復江漢津。    <br />    我未下瞿塘，空念禹功勤。聽說松門峽，吐藥攬衣巾。    <br />    高秋卻束帶，鼓枻視青旻。鳳池日澄碧，濟濟多士新。    <br />    余病不能起，健者勿逡巡。上有明哲君，下有行化臣。   </p>   <p>    <b>     <font color=\"#FF6600\">大覺高僧蘭若（和尚去冬往湖南）</font>    </b>    <br />    巫山不見廬山遠，松林蘭若秋風晚。一老猶鳴日暮鐘，諸僧尚乞齋時飯。    <br />    香爐峰色隱晴湖，種杏仙家近白榆。飛錫去年啼邑子，獻花何日許門徒。   </p>   <p>    <b>     <font color=\"#FF6600\">宿青溪驛奉懷張員外十五兄之緒</font>    </b>    <br />    漾舟千山內，日入泊枉渚。我生本飄飄，今復在何許。    <br />    石根青楓林，猿鳥聚儔侶。月明遊子靜，畏虎不得語。    <br />    中夜懷友朋，乾坤此深阻。浩蕩前後間，佳期付荊楚。   </p>   <p>    <b>     <font color=\"#FF6600\">敬寄族弟唐十八使君</font>    </b>    <br />    與君陶唐後，盛族多其人。聖賢冠史籍，枝派羅源津。    <br />    在今氣磊落，巧偽莫敢親。介立實吾弟，濟時肯殺身。    <br />    物白諱受玷，行高無污真。得罪永泰末，放之五溪濱。    <br />    鸞鳳有鎩翮，先儒曾抱麟。雷霆霹長松，骨大卻生筋。    <br />    一失不足傷，念子孰自珍。泊舟楚宮岸，戀闕浩酸辛。    <br />    除名配清江，厥土巫峽鄰。登陸將首途，筆札枉所申。    <br />    歸朝跼病肺，敘舊思重陳。春風洪濤壯，谷轉頗彌旬。    <br />    我能泛中流，搪突鼉獺瞋。長年已省柁，慰此貞良臣。   </p>   <p>    <b>     <font color=\"#FF6600\">憶昔行</font>    </b>    <br />    憶昔北尋小有洞，洪河怒濤過輕舸。辛勤不見華蓋君，艮岑青輝慘么麼。    <br />    千崖無人萬壑靜，三步回頭五步坐。秋山眼冷魂未歸，仙賞心違淚交墮。    <br />    弟子誰依白茅室，盧老獨啟青銅鎖。巾拂香餘搗藥塵，階除灰死燒丹火。    <br />    懸圃滄洲莽空闊，金節羽衣飄婀娜。落日初霞閃餘映，倏忽東西無不可。    <br />    松風澗水聲合時，青兕黃熊啼向我。徒然咨嗟撫遺跡，至今夢想仍猶佐。    <br />    秘訣隱文須內教，晚歲何功使願果。更討衡陽董煉師，南浮早鼓瀟湘柁。   </p>   <p>    <b>     <font color=\"#FF6600\">魏將軍歌</font>    </b>    <br />    將軍昔著從事衫，鐵馬馳突重兩銜。披堅執銳略西極，崑崙月窟東嶄巖。    <br />    君門羽林萬猛士，惡若哮虎子所監。五年起家列霜戟，一日過海收風帆。    <br />    平生流輩徒蠢蠢，長安少年氣欲盡。魏侯骨聳精爽緊，華岳峰尖見秋隼。    <br />    星躔寶校金盤陀，夜騎天駟超天河。欃槍熒惑不敢動，翠蕤雲旓相蕩摩。    <br />    吾為子起歌都護，酒闌插劍肝膽露。    <br />    鉤陳蒼蒼風玄武，萬歲千秋奉明主，臨江節士安足數。   </p>   <p>    <b>     <font color=\"#FF6600\">北風</font>    </b>    <br />    北風破南極，朱鳳日威垂。洞庭秋欲雪，鴻雁將安歸。    <br />    十年殺氣盛，六合人煙稀。吾慕漢初老，時清猶茹芝。   </p>   <p>    <b>     <font color=\"#FF6600\">客從</font>    </b>    <br />    客從南溟來，遺我泉客珠。珠中有隱字，欲辨不成書。    <br />    緘之篋笥久，以俟公家須。開視化為血，哀今征斂無。   </p>   <p>    <b>     <font color=\"#FF6600\">白馬</font>    </b>    <br />    白馬東北來，空鞍貫雙箭。可憐馬上郎，意氣今誰見。    <br />    近時主將戮，中夜商於戰。喪亂死多門，嗚呼淚如霰。   </p>   <p>    <b>     <font color=\"#FF6600\">白鳧行</font>    </b>    <br />    君不見黃鵠高於五尺童，化為白鳧似老翁。    <br />    故畦遺穗已蕩盡，天寒歲暮波濤中。鱗介腥膻素不食，終日忍饑西復東。    <br />    魯門鶢鶋亦蹭蹬，聞道如今猶避風。   </p>   <p>    <b>     <font color=\"#FF6600\">朱鳳行</font>    </b>    <br />    君不見瀟湘之山衡山高，山巔朱鳳聲嗷嗷。    <br />    側身長顧求其群，翅垂口噤心甚勞。下愍百鳥在羅網，黃雀最小猶難逃。    <br />    願分竹實及螻蟻，盡使鴟梟相怒號。   </p>   <p>    <b>     <font color=\"#FF6600\">惜別行，送向卿進奉端午御衣之上都</font>    </b>    <br />    肅宗昔在靈武城，指揮猛將收咸京。向公泣血灑行殿，佐佑卿相乾坤平。    <br />    逆胡冥寞隨煙燼，卿家兄弟功名震。麒麟圖畫鴻雁行，紫極出入黃金印。    <br />    尚書勳業超千古，雄鎮荊州繼吾祖。裁縫雲霧成御衣，拜跪題封向端午。    <br />    向卿將命寸心赤，青山落日江潮白。卿到朝廷說老翁，漂零已是滄浪客。   </p>   <p>    <b>     <font color=\"#FF6600\">醉歌行，贈公安顏少府請顧八題壁</font>    </b>    <br />    神仙中人不易得，顏氏之子才孤標。天馬長鳴待駕馭，秋鷹整翮當雲霄。    <br />    君不見東吳顧文學，君不見西漢杜陵老。    <br />    詩家筆勢君不嫌，詞翰升堂為君掃。是日霜風凍七澤，烏蠻落照銜赤壁。    <br />    酒酣耳熱忘頭白，感君意氣無所惜，一為歌行歌主客。   </p>   <p>    <b>     <font color=\"#FF6600\">夜聞觱篥</font>    </b>    <br />    夜聞觱篥滄江上，衰年側耳情所向。鄰舟一聽多感傷，塞曲三更欻悲壯。    <br />    積雪飛霜此夜寒，孤燈急管復風湍。君知天地干戈滿，不見江湖行路難。   </p>   <p>    <b>     <font color=\"#FF6600\">發劉郎浦（浦在石首縣，昭烈納吳女處）</font>    </b>    <br />    掛帆早發劉郎浦，疾風颯颯昏亭午。舟中無日不沙塵，岸上空村盡豺虎。    <br />    十日北風風未回，客行歲晚晚相催。白頭厭伴漁人宿，黃帽青鞋歸去來。   </p>   <p>    <b>     <font color=\"#FF6600\">別董頲</font>    </b>    <br />    窮冬急風水，逆浪開帆難。士子甘旨闕，不知道里寒。    <br />    有求彼樂土，南適小長安。到我舟楫去，覺君衣裳單。    <br />    素聞趙公節，兼盡賓主歡。已結門廬望，無令霜雪殘。    <br />    老夫纜亦解，脫粟朝未餐。飄蕩兵甲際，幾時懷抱寬。    <br />    漢陽頗寧靜，峴首試考槃。當念著白帽，採薇青雲端。   </p>   <p>    <b>     <font color=\"#FF6600\">送重表侄王砅評事使南海</font>    </b>    <br />    我之曾祖姑，爾之高祖母。爾祖未顯時，歸為尚書婦。    <br />    隋朝大業末，房杜俱交友。長者來在門，荒年自餬口。    <br />    家貧無供給，客位但箕帚。俄頃羞頗珍，寂寥人散後。    <br />    入怪鬢髮空，吁嗟為之久。自陳翦髻鬟，鬻市充杯酒。    <br />    上云天下亂，宜與英俊厚。向竊窺數公，經綸亦俱有。    <br />    次問最少年，虯髯十八九。子等成大名，皆因此人手。    <br />    下云風雲合，龍虎一吟吼。願展丈夫雄，得辭兒女丑。    <br />    秦王時在坐，真氣驚戶牖。及乎貞觀初，尚書踐台斗。    <br />    夫人常肩輿，上殿稱萬壽。六宮師柔順，法則化妃后。    <br />    至尊均嫂叔，盛事垂不朽。鳳雛無凡毛，五色非爾曹。    <br />    往者胡作逆，乾坤沸嗷嗷。吾客左馮翊，爾家同遁逃。    <br />    爭奪至徒步，塊獨委蓬蒿。逗留熱爾腸，十里卻呼號。    <br />    自下所騎馬，右持腰間刀。左牽紫遊韁，飛走使我高。    <br />    苟活到今日，寸心銘佩牢。亂離又聚散，宿昔恨滔滔。    <br />    水花笑白首，春草隨青袍。廷評近要津，節制收英髦。    <br />    北驅漢陽傳，南泛上瀧舠。家聲肯墜地，利器當秋毫。    <br />    番禺親賢領，籌運神功操。大夫出盧宋，寶貝休脂膏。    <br />    洞主降接武，海胡舶千艘。我欲就丹砂，跋涉覺身勞。    <br />    安能陷糞土，有志乘鯨鰲。或驂鸞騰天，聊作鶴鳴皋。   </p>   <p>    <b>     <font color=\"#FF6600\">詠懷二首</font>    </b>    <br />    人生貴是男，丈夫重天機。未達善一身，得志行所為。    <br />    嗟余竟轗軻，將老逢艱危。胡雛逼神器，逆節同所歸。    <br />    河雒化為血，公侯草間啼。西京復陷沒，翠蓋蒙塵飛。    <br />    萬姓悲赤子，兩宮棄紫微。倏忽向二紀，奸雄多是非。    <br />    本朝再樹立，未及貞觀時。日給在軍儲，上官督有司。    <br />    高賢迫形勢，豈暇相扶持。疲苶苟懷策，棲屑無所施。    <br />    先王實罪己，愁痛正為茲。歲月不我與，蹉跎病於斯。    <br />    夜看豐城氣，回首蛟龍池。齒髮已自料，意深陳苦詞。    <br />    <br />    邦危壞法則，聖遠益愁慕。飄颻桂水遊，悵望蒼梧暮。    <br />    潛魚不銜鉤，走鹿無反顧。皦皦幽曠心，拳拳異平素。    <br />    衣食相拘閡，朋知限流寓。風濤上春沙，千里侵江樹。    <br />    逆行少吉日，時節空復度。井灶任塵埃，舟航煩數具。    <br />    牽纏加老病，瑣細隘俗務。萬古一死生，胡為足名數。    <br />    多憂污桃源，拙計泥銅柱。未辭炎瘴毒，擺落跋涉懼。    <br />    虎狼窺中原，焉得所歷住。葛洪及許靖，避世常此路。    <br />    賢愚誠等差，自愛各馳騖。羸瘠且如何，魄奪針灸屢。    <br />    擁滯僮僕慵，稽留篙師怒。終當掛帆席，天意難告訴。    <br />    南為祝融客，勉強親杖屨。結託老人星，羅浮展衰步。   </p>   <p>    <b>     <font color=\"#FF6600\">送顧八分文學適洪吉州</font>    </b>    <br />    中郎石經後，八分蓋憔悴。顧侯運爐錘，筆力破餘地。    <br />    昔在開元中，韓蔡同贔屭。玄宗妙其書，是以數子至。    <br />    御札早流傳，揄揚非造次。三人並入直，恩澤各不二。    <br />    顧於韓蔡內，辨眼工小字。分日示諸王，鉤深法更秘。    <br />    文學與我遊，蕭疏外聲利。追隨二十載，浩蕩長安醉。    <br />    高歌卿相宅，文翰飛省寺。視我揚馬間，白首不相棄。    <br />    驊騮入窮巷，必脫黃金轡。一論朋友難，遲暮敢失墜。    <br />    古來事反覆，相見橫涕泗。向者玉珂人，誰是青雲器。    <br />    才盡傷形體，病渴污官位。故舊獨依然，時危話顛躓。    <br />    我甘多病老，子負憂世志。胡為困衣食，顏色少稱遂。    <br />    遠作辛苦行，順從眾多意。舟楫無根蒂，蛟鼉好為祟。    <br />    況兼水賊繁，特戒風飆駛。崩騰戎馬際，往往殺長吏。    <br />    子干東諸侯，勸勉防縱恣。邦以民為本，魚饑費香餌。    <br />    請哀瘡痍深，告訴皇華使。使臣精所擇，進德知歷試。    <br />    惻隱誅求情，固應賢愚異。列士惡苟得，俊傑思自致。    <br />    贈子猛虎行，出郊載酸鼻。   </p>   <p>    <b>     <font color=\"#FF6600\">上水遣懷</font>    </b>    <br />    我衰太平時，身病戎馬後。蹭蹬多拙為，安得不皓首。    <br />    驅馳四海內，童稚日餬口。但遇新少年，少逢舊親友。    <br />    低顏下色地，故人知善誘。後生血氣豪，舉動見老醜。    <br />    窮迫挫曩懷，常如中風走。一紀出西蜀，於今向南斗。    <br />    孤舟亂春華，暮齒依蒲柳。冥冥九疑葬，聖者骨亦朽。    <br />    蹉跎陶唐人，鞭撻日月久。中間屈賈輩，讒毀竟自取。    <br />    郁沒二悲魂，蕭條猶在否。崷崒清湘石，逆行雜林藪。    <br />    篙工密逞巧，氣若酣杯酒。歌謳互激遠，回斡明受授。    <br />    善知應觸類，各藉穎脫手。古來經濟才，何事獨罕有。    <br />    蒼蒼眾色晚，熊掛玄蛇吼。黃羆在樹顛，正為群虎守。    <br />    羸骸將何適，履險顏益厚。庶與達者論，吞聲混瑕垢。   </p>   <p>    <b>     <font color=\"#FF6600\">遣遇</font>    </b>    <br />    磬折辭主人，開帆駕洪濤。春水滿南國，朱崖雲日高。    <br />    舟子廢寢食，飄風爭所操。我行匪利涉，謝爾從者勞。    <br />    石間採蕨女，鬻菜輸官曹。丈夫死百役，暮返空村號。    <br />    聞見事略同，刻剝及錐刀。貴人豈不仁，視汝如莠蒿。    <br />    索錢多門戶，喪亂紛嗷嗷。奈何黠吏徒，漁奪成逋逃。    <br />    自喜遂生理，花時甘縕袍。   </p>   <p>    <b>     <font color=\"#FF6600\">解憂</font>    </b>    <br />    減米散同舟，路難思共濟。向來雲濤盤，眾力亦不細。    <br />    呀坑瞥眼過，飛櫓本無蒂。得失瞬息間，致遠宜恐泥。    <br />    百慮視安危，分明曩賢計。茲理庶可廣，拳拳期勿替。   </p>   <p>    <b>     <font color=\"#FF6600\">宿鑿石浦（浦在湘潭縣西）</font>    </b>    <br />    早宿賓從勞，仲春江山麗。飄風過無時，舟楫敢不繫。    <br />    回塘澹暮色，日沒眾星嘒。缺月殊未生，青燈死分翳。    <br />    窮途多俊異，亂世少恩惠。鄙夫亦放蕩，草草頻卒歲。    <br />    斯文憂患餘，聖哲垂彖系。   </p>   <p>    <b>     <font color=\"#FF6600\">早行</font>    </b>    <br />    歌哭俱在曉，行邁有期程。孤舟似昨日，聞見同一聲。    <br />    飛鳥數求食，潛魚亦獨驚。前王作網罟，設法害生成。    <br />    碧藻非不茂，高帆終日征。干戈未揖讓，崩迫開其情。   </p>   <p>    <b>     <font color=\"#FF6600\">過津口</font>    </b>    <br />    南嶽自茲近，湘流東逝深。和風引桂楫，春日漲雲岑。    <br />    回首過津口，而多楓樹林。白魚困密網，黃鳥喧嘉音。    <br />    物微限通塞，惻隱仁者心。甕餘不盡酒，膝有無聲琴。    <br />    聖賢兩寂寞，眇眇獨開襟。   </p>   <p>    <b>     <font color=\"#FF6600\">次空靈岸</font>    </b>    <br />    沄沄逆素浪，落落展清眺。幸有舟楫遲，得盡所歷妙。    <br />    空靈霞石峻，楓栝隱奔峭。青春猶無私，白日亦偏照。    <br />    可使營吾居，終焉託長嘯。毒瘴未足憂，兵戈滿邊徼。    <br />    向者留遺恨，恥為達人誚。回帆覬賞延，佳處領其要。   </p>   <p>    <b>     <font color=\"#FF6600\">宿花石戍（長沙有淥口、花石二戍）</font>    </b>    <br />    午辭空靈岑，夕得花石戍。岸疏開闢水，木雜今古樹。    <br />    地蒸南風盛，春熱西日暮。四序本平分，氣候何回互。    <br />    茫茫天造間，理亂豈恆數。繫舟盤籐輪，策杖古樵路。    <br />    罷人不在村，野圃泉自注。柴扉雖蕪沒，農器尚牢固。    <br />    山東殘逆氣，吳楚守王度。誰能扣君門，下令減徵賦。   </p>   <p>    <b>     <font color=\"#FF6600\">早發</font>    </b>    <br />    有求常百慮，斯文亦吾病。以茲朋故多，窮老驅馳並。    <br />    早行篙師怠，席掛風不正。昔人戒垂堂，今則奚奔命。    <br />    濤翻黑蛟躍，日出黃霧映。煩促瘴豈侵，頹倚睡未醒。    <br />    僕夫問盥櫛，暮顏靦青鏡。隨意簪葛巾，仰慚林花盛。    <br />    側聞夜來寇，幸喜囊中淨。艱危作遠客，干請傷直性。    <br />    薇蕨餓首陽，粟馬資歷聘。賤子欲適從，疑誤此二柄。   </p>   <p>    <b>     <font color=\"#FF6600\">次晚洲</font>    </b>    <br />    參錯雲石稠，坡陀風濤壯。晚洲適知名，秀色固異狀。    <br />    棹經垂猿把，身在度鳥上。擺浪散帙妨，危沙折花當。    <br />    羈離暫愉悅，羸老反惆悵。中原未解兵，吾得終疏放。   </p>   <p>    <b>     <font color=\"#FF6600\">望岳</font>    </b>    <br />    南嶽配朱鳥，秩禮自百王。欻吸領地靈，鴻洞半炎方。    <br />    邦家用祀典，在德非馨香。巡守何寂寥，有虞今則亡。    <br />    洎吾隘世網，行邁越瀟湘。渴日絕壁出，漾舟清光旁。    <br />    祝融五峰尊，峰峰次低昂。紫蓋獨不朝，爭長嶪相望。    <br />    恭聞魏夫人，群仙夾翱翔。有時五峰氣，散風如飛霜。    <br />    牽迫限修途，未暇杖崇岡。歸來覬命駕，沐浴休玉堂。    <br />    三歎問府主，曷以讚我皇。牲璧忍衰俗，神其思降祥。   </p>   <p>    <b>     <font color=\"#FF6600\">湘江宴餞裴二端公赴道州</font>    </b>    <br />    白日照舟師，朱旗散廣川。群公餞南伯，肅肅秩初筵。    <br />    鄙人奉末眷，佩服自早年。義均骨肉地，懷抱罄所宣。    <br />    盛名富事業，無取愧高賢。不以喪亂嬰，保愛金石堅。    <br />    計拙百僚下，氣蘇君子前。會合苦不久，哀樂本相纏。    <br />    交遊颯向盡，宿昔浩茫然。促觴激百慮，掩抑淚潺湲。    <br />    熱雲集曛黑，缺月未生天。白團為我破，華燭蟠長煙。    <br />    鴰鶡催明星，解袂從此旋。上請減兵甲，下請安井田。    <br />    永念病渴老，附書遠山巔。   </p>   <p>    <b>     <font color=\"#FF6600\">清明</font>    </b>    <br />    著處繁花務是日，長沙千人萬人出。渡頭翠柳艷明眉，爭道朱蹄驕嚙膝。    <br />    此都好遊湘西寺，諸將亦自軍中至。馬援征行在眼前，葛強親近同心事。    <br />    金鐙下山紅粉晚，牙檣捩柁青樓遠。古時喪亂皆可知，人世悲歡暫相遣。    <br />    弟侄雖存不得書，干戈未息苦離居。逢迎少壯非吾道，況乃今朝更祓除。   </p>   <p>    <b>     <font color=\"#FF6600\">風雨看舟前落花，戲為新句</font>    </b>    <br />    江上人家桃樹枝，春寒細雨出疏籬。影遭碧水潛勾引，風妒紅花卻倒吹。    <br />    吹花困癲傍舟楫，水光風力俱相怯。赤憎輕薄遮入懷，珍重分明不來接。    <br />    濕久飛遲半日高，縈沙惹草細於毛。蜜蜂蝴蝶生情性，偷眼蜻蜓避百勞。   </p>   <p>    <b>     <font color=\"#FF6600\">岳麓山道林二寺行</font>    </b>    <br />    玉泉之南麓山殊，道林林壑爭盤紆。寺門高開洞庭野，殿腳插入赤沙湖。    <br />    五月寒風冷佛骨，六時天樂朝香爐。地靈步步雪山草，僧寶人人滄海珠。    <br />    塔劫宮牆壯麗敵，香廚松道清涼俱。蓮花交響共命鳥，金榜雙回三足烏。    <br />    方丈涉海費時節，懸圃尋河知有無。暮年且喜經行近，春日兼蒙暄暖扶。    <br />    飄然斑白身奚適，傍此煙霞茅可誅。桃源人家易制度，橘洲田土仍膏腴。    <br />    潭府邑中甚淳古，太守庭內不喧呼。昔遭衰世皆晦跡，今幸樂國養微軀。    <br />    依止老宿亦未晚，富貴功名焉足圖。久為野客尋幽慣，細學何顒免興孤。    <br />    一重一掩吾肺腑，山鳥山花吾友於。宋公放逐曾題壁，物色分留與老夫。   </p>   <p>    <b>     <font color=\"#FF6600\">奉送魏六丈佑少府之交廣</font>    </b>    <br />    賢豪贊經綸，功成空名垂。子孫不振耀，歷代皆有之。    <br />    鄭公四葉孫，長大常苦饑。眾中見毛骨，猶是麒麟兒。    <br />    磊落貞觀事，致君樸直詞。家聲蓋六合，行色何其微。    <br />    遇我蒼梧陰，忽驚會面稀。議論有餘地，公侯來未遲。    <br />    虛思黃金貴，自笑青雲期。長卿久病渴，武帝元同時。    <br />    季子黑貂敝，得無妻嫂欺。尚為諸侯客，獨屈州縣卑。    <br />    南遊炎海甸，浩蕩從此辭。窮途仗神道，世亂輕土宜。    <br />    解帆歲雲暮，可與春風歸。出入朱門家，華屋刻蛟螭。    <br />    玉食亞王者，樂張遊子悲。侍婢艷傾城，綃綺輕霧霏。    <br />    掌中琥珀鐘，行酒雙逶迤。新歡繼明燭，梁棟星辰飛。    <br />    兩情顧盼合，珠碧贈於斯。上貴見肝膽，下貴不相疑。    <br />    心事披寫間，氣酣達所為。錯揮鐵如意，莫避珊瑚枝。    <br />    始兼逸邁興，終慎賓主儀。戎馬暗天宇，嗚呼生別離。   </p>   <p>    <b>     <font color=\"#FF6600\">別張十三建封</font>    </b>    <br />    嘗讀唐實錄，國家草昧初。劉裴建首義，龍見尚躊躇。    <br />    秦王撥亂姿，一劍總兵符。汾晉為豐沛，暴隋竟滌除。    <br />    宗臣則廟食，後祀何疏蕪。彭城英雄種，宜膺將相圖。    <br />    爾惟外曾孫，倜儻汗血駒。眼中萬少年，用意盡崎嶇。    <br />    相逢長沙亭，乍問緒業餘。乃吾故人子，童丱聯居諸。    <br />    揮手灑衰淚，仰看八尺軀。內外名家流，風神蕩江湖。    <br />    范雲堪晚友，嵇紹自不孤。擇材征南幕，湖落回鯨魚。    <br />    載感賈生慟，復聞樂毅書。主憂急盜賊，師老荒京都。    <br />    舊丘豈稅駕，大廈傾宜扶。君臣各有分，管葛本時須。    <br />    雖當霰雪嚴，未覺栝柏枯。高義在雲台，嘶鳴望天衢。    <br />    羽人掃碧海，功業竟何如。   </p>   <p>    <b>     <font color=\"#FF6600\">暮秋枉裴道州手札，率爾遣興，寄近呈蘇渙侍御</font>    </b>    <br />    久客多枉友朋書，素書一月凡一束。虛名但蒙寒溫問，泛愛不救溝壑辱。    <br />    齒落未是無心人，舌存恥作窮途哭。道州手札適復至，紙長要自三過讀。    <br />    盈把那須滄海珠，入懷本倚昆山玉。撥棄潭州百斛酒，蕪沒瀟岸千株菊。    <br />    使我晝立煩兒孫，令我夜坐費燈燭。憶子初尉永嘉去，紅顏白面花映肉。    <br />    軍符侯印取豈遲，紫燕騄耳行甚速。聖朝尚飛戰鬥塵，濟世宜引英俊人。    <br />    黎元愁痛會蘇息，夷狄跋扈徒逡巡。授鉞築壇聞意旨，頹綱漏網期彌綸。    <br />    郭欽上書見大計，劉毅答詔驚群臣。他日更僕語不淺，明公論兵氣益振。    <br />    傾壺簫管黑白髮，舞劍霜雪吹青春。宴筵曾語蘇季子，後來傑出雲孫比。    <br />    茅齋定王城郭門，藥物楚老漁商市。市北肩輿每聯袂，郭南抱甕亦隱几。    <br />    無數將軍西第成，早作丞相東山起。鳥雀苦肥秋粟菽，蛟龍欲蟄寒沙水。    <br />    天下鼓角何時休，陣前部曲終日死。附書與裴因示蘇，此生已愧須人扶。    <br />    致君堯舜付公等，早據要路思捐軀。   </p>   <p>    <b>     <font color=\"#FF6600\">奉贈李八丈判官（曛）</font>    </b>    <br />    我丈時英特，宗枝神堯後。珊瑚市則無，騄驥人得有。    <br />    早年見標格，秀氣沖星斗。事業富清機，官曹正獨守。    <br />    頃來樹嘉政，皆已傳眾口。艱難體貴安，冗長吾敢取。    <br />    區區猶歷試，炯炯更持久。討論實解頤，操割紛應手。    <br />    篋書積諷諫，宮闕限奔走。入幕未展材，秉鈞孰為偶。    <br />    所親問淹泊，泛愛惜衰朽。垂白亂南翁，委身希北叟。    <br />    真成窮轍鮒，或似喪家狗。秋枯洞庭石，風颯長沙柳。    <br />    高興激荊衡，知音為回首。   </p>   <p>    <b>     <font color=\"#FF6600\">歲晏行</font>    </b>    <br />    歲雲暮矣多北風，瀟湘洞庭白雪中。漁父天寒網罟凍，莫徭射雁鳴桑弓。    <br />    去年米貴闕軍食，今年米賤大傷農。高馬達官厭酒肉，此輩杼軸茅茨空。    <br />    楚人重魚不重鳥，汝休枉殺南飛鴻。況聞處處鬻男女，割慈忍愛還租庸。    <br />    往日用錢捉私鑄，今許鉛錫和青銅。刻泥為之最易得，好惡不合長相蒙。    <br />    萬國城頭吹畫角，此曲哀怨何時終。   </p>   <p>    <b>     <font color=\"#FF6600\">追酬故高蜀州人日見寄</font>    </b>    <br />    自蒙蜀州人日作，不意清詩久零落。今晨散帙眼忽開，迸淚幽吟事如昨。    <br />    嗚呼壯士多慷慨，合沓高名動寥廓。歎我淒淒求友篇，感時鬱鬱匡君略。    <br />    錦里春光空爛熳，瑤墀侍臣已冥莫。瀟湘水國傍黿鼉，鄠杜秋天失雕鶚。    <br />    東西南北更誰論，白首扁舟病獨存。遙拱北辰纏寇盜，欲傾東海洗乾坤。    <br />    邊塞西蕃最充斥，衣冠南渡多崩奔。鼓瑟至今悲帝子，曳裾何處覓王門。    <br />    文章曹植波瀾闊，服食劉安德業尊。長笛誰能亂愁思，昭州詞翰與招魂。   </p>   <p>    <b>     <font color=\"#FF6600\">蘇大侍御訪江浦，賦八韻記異</font>    </b>    <br />    龐公不浪出，蘇氏今有之。再聞誦新作，突過黃初詩。    <br />    乾坤幾反覆，揚馬宜同時。今晨清鏡中，勝食齋房芝。    <br />    余髮喜卻變，白間生黑絲。昨夜舟火滅，湘娥簾外悲。    <br />    百靈未敢散，風破寒江遲。   </p>   <p>    <b>     <font color=\"#FF6600\">題衡山縣文宣王廟新學堂，呈陸宰</font>    </b>    <br />    旄頭彗紫微，無復俎豆事。金甲相排蕩，青衿一憔悴。    <br />    嗚呼已十年，儒服弊於地。征夫不遑息，學者淪素志。    <br />    我行洞庭野，欻得文翁肆。侁侁冑子行，若舞風雩至。    <br />    周室宜中興，孔門未應棄。是以資雅才，渙然立新意。    <br />    衡山雖小邑，首唱恢大義。因見縣尹心，根源舊宮閟。    <br />    講堂非曩構，大屋加塗塈。下可容百人，牆隅亦深邃。    <br />    何必三千徒，始壓戎馬氣。林木在庭戶，密杆疊蒼翠。    <br />    有井朱夏時，轆轤凍階戺。耳聞讀書聲，殺伐災彷彿。    <br />    故國延歸望，衰顏減愁思。南紀改波瀾，西河共風味。    <br />    採詩倦跋涉，載筆尚可記。高歌激宇宙，凡百慎失墜。   </p>   <p>    <b>     <font color=\"#FF6600\">入衡州</font>    </b>    <br />    兵革自久遠，興衰看帝王。漢儀甚照耀，胡馬何猖狂。    <br />    老將一失律，清邊生戰場。君臣忍瑕垢，河岳空金湯。    <br />    重鎮如割據，輕權絕紀綱。軍州體不一，寬猛性所將。    <br />    嗟彼苦節士，素於圓鑿方。寡妻從為郡，兀者安堵牆。    <br />    凋弊惜邦本，哀矜存事常。旌麾非其任，府庫實過防。    <br />    恕己獨在此，多憂增內傷。偏裨限酒肉，卒伍單衣裳。    <br />    元惡迷是似，聚謀洩康莊。竟流帳下血，大降湖南殃。    <br />    烈火發中夜，高煙焦上蒼。至今分粟帛，殺氣吹沅湘。    <br />    福善理顛倒，明征天莽茫。銷魂避飛鏑，累足穿豺狼。    <br />    隱忍枳棘刺，遷延胝趼瘡。遠歸兒侍側，猶乳女在旁。    <br />    久客幸脫免，暮年慚激昂。蕭條向水陸，汩沒隨魚商。    <br />    報主身已老，入朝病見妨。悠悠委薄俗，鬱鬱回剛腸。    <br />    參錯走洲渚，舂容轉林篁。片帆左郴岸，通郭前衡陽。    <br />    華表雲鳥埤，名園花草香。旗亭壯邑屋，烽櫓蟠城隍。    <br />    中有古刺史，盛才冠巖廊。扶顛待柱石，獨坐飛風霜。    <br />    昨者間瓊樹，高談隨羽觴。無論再繾綣，已是安蒼黃。    <br />    劇孟七國畏，馬卿四賦良。門闌蘇生在，勇銳白起強。    <br />    問罪富形勢，凱歌懸否臧。氛埃期必掃，蚊蚋焉能當。    <br />    橘井舊地宅，仙山引舟航。此行厭暑雨，厥土聞清涼。    <br />    諸舅剖符近，開緘書札光。頻繁命屢及，磊落字百行。    <br />    江總外家養，謝安乘興長。下流匪珠玉，擇木羞鸞皇。    <br />    我師嵇叔夜，世賢張子房。柴荊寄樂土，鵬路觀翱翔。   </p>   <p>    <b>     <font color=\"#FF6600\">舟中苦熱遣懷，奉呈陽中丞通簡台省諸公</font>    </b>    <br />    愧為湖外客，看此戎馬亂。中夜混黎氓，脫身亦奔竄。    <br />    平生方寸心，反掌帳下難。嗚呼殺賢良，不叱白刃散。    <br />    吾非丈夫特，沒齒埋冰炭。恥以風病辭，胡然泊湘岸。    <br />    入舟雖苦熱，垢膩可溉灌。痛彼道邊人，形骸改昏旦。    <br />    中丞連帥職，封內權得按。身當問罪先，縣實諸侯半。    <br />    士卒既輯睦，啟行促精悍。似聞上遊兵，稍逼長沙館。    <br />    憐好彼克修，天機自明斷。南圖捲雲水，北拱戴霄漢。    <br />    美名光史臣，長策何壯觀。驅馳數公子，咸願同伐叛。    <br />    聲節哀有餘，夫何激衰懦。偏裨表三上，鹵莽同一貫。    <br />    始謀誰其間，回首增憤惋。宗英李端公，守職甚昭煥。    <br />    變通迫脅地，謀畫焉得算。王室不肯微，兇徒略無憚。    <br />    此流須卒斬，神器資強干。扣寂豁煩襟，皇天照嗟歎。   </p>   <p>    <b>     <font color=\"#FF6600\">聶耒陽以僕阻水書致酒肉療饑荒江詩得代懷…泊於方田</font>    </b>    <br />    耒陽馳尺素，見訪荒江眇。義士烈女家，風流吾賢紹。    <br />    昨見狄相孫，許公人倫表。前期翰林後，屈跡縣邑小。    <br />    知我礙湍濤，半旬獲浩溔。麾下殺元戎，湖邊有飛旐。    <br />    孤舟增鬱鬱，僻路殊悄悄。側驚猿猱捷，仰羨鸛鶴矯。    <br />    禮過宰肥羊，愁當置清醥。人非西喻蜀，興在北坑趙。    <br />    方行郴岸靜，未話長沙擾。崔師乞已至，澧卒用矜少。    <br />    問罪消息真，開顏憩亭沼。   </p>   <p>    <b>     <font color=\"#FF6600\">冬日洛城北謁玄元皇帝廟</font>    </b>    <br />    配極玄都閟，憑虛禁御長。守祧嚴具禮，掌節鎮非常。    <br />    碧瓦初寒外，金莖一氣旁。山河扶繡戶，日月近雕樑。    <br />    仙李盤根大，猗蘭奕葉光。世家遺舊史，道德付今王。    <br />    畫手看前輩，吳生遠擅場。森羅移地軸，妙絕動宮牆。    <br />    五聖聯龍袞，千官列雁行。冕旒俱秀髮，旌旆盡飛揚。    <br />    翠柏深留景，紅梨迥得霜。風箏吹玉柱，露井凍銀床。    <br />    身退卑周室，經傳拱漢皇。谷神如不死，養拙更何鄉。   </p>   <p>    <b>     <font color=\"#FF6600\">贈韋左丞丈（濟。天寶七年以韋濟為河南尹遷尚書左丞）</font>    </b>    <br />    左轄頻虛位，今年得舊儒。相門韋氏在，經術漢臣須。    <br />    時議歸前烈，天倫恨莫俱。鴒原荒宿草，鳳沼接亨衢。    <br />    有客雖安命，衰容豈壯夫。家人憂几杖，甲子混泥途。    <br />    不謂矜餘力，還來謁大巫。歲寒仍顧遇，日暮且踟躕。    <br />    老驥思千里，饑鷹待一呼。君能微感激，亦足慰榛蕪。   </p>   <p>    <b>     <font color=\"#FF6600\">投贈哥舒開府二十韻</font>    </b>    <br />    今代麒麟閣，何人第一功。君王自神武，駕馭必英雄。    <br />    開府當朝傑，論兵邁古風。先鋒百勝在，略地兩隅空。    <br />    青海無傳箭，天山早掛弓。廉頗仍走敵，魏絳已和戎。    <br />    每惜河湟棄，新兼節制通。智謀垂睿想，出入冠諸公。    <br />    日月低秦樹，乾坤繞漢宮。胡人愁逐北，宛馬又從東。    <br />    受命邊沙遠，歸來御席同。軒墀曾寵鶴，畋獵舊非熊。    <br />    茅土加名數，山河誓始終。策行遺戰伐，契合動昭融。    <br />    勳業青冥上，交親氣概中。未為珠履客，已見白頭翁。    <br />    壯節初題柱，生涯獨轉蓬。幾年春草歇，今日暮途窮。    <br />    軍事留孫楚，行間識呂蒙。防身一長劍，將欲倚崆峒。   </p>   <p>    <b>     <font color=\"#FF6600\">上韋左相二十韻（見素）</font>    </b>    <br />    鳳歷軒轅紀，龍飛四十春。八荒開壽域，一氣轉洪鈞。    <br />    霖雨思賢佐，丹青憶老臣。應圖求駿馬，驚代得麒麟。    <br />    沙汰江河濁，調和鼎鼐新。韋賢初相漢，范叔已歸秦。    <br />    盛業今如此，傳經固絕倫。豫樟深出地，滄海闊無津。    <br />    北斗司喉舌，東方領搢紳。持衡留藻鑒，聽履上星辰。    <br />    獨步才超古，餘波德照鄰。聰明過管輅，尺牘倒陳遵。    <br />    豈是池中物，由來席上珍。廟堂知至理，風俗盡還淳。    <br />    才傑俱登用，愚蒙但隱淪。長卿多病久，子夏索居頻。    <br />    回首驅流俗，生涯似眾人。巫咸不可問，鄒魯莫容身。    <br />    感激時將晚，蒼茫興有神。為公歌此曲，涕淚在衣巾。   </p>   <p>    <b>     <font color=\"#FF6600\">奉贈太常張卿二十韻（均）</font>    </b>    <br />    方丈三韓外，崑崙萬國西。建標天地闊，詣絕古今迷。    <br />    氣得神仙迥，恩承雨露低。相門清議眾，儒術大名齊。    <br />    軒冕羅天闕，琳琅識介珪。伶官詩必誦，夔樂典猶稽。    <br />    健筆凌鸚鵡，銛鋒瑩鷿鵜。友於皆挺拔，公望各端倪。    <br />    通籍逾青瑣，亨衢照紫泥。靈虯傳夕箭，歸馬散霜蹄。    <br />    能事聞重譯，嘉謨及遠黎。弼諧方一展，斑序更何躋。    <br />    適越空顛躓，遊梁竟慘淒。謬知終畫虎，微分是醯雞。    <br />    萍泛無休日，桃陰想舊蹊。吹噓人所羨，騰躍事仍睽。    <br />    碧海真難涉，青雲不可梯。顧深慚鍛煉，才小辱提攜。    <br />    檻束哀猿叫，枝驚夜鵲棲。幾時陪羽獵，應指釣璜溪。   </p>   <p>    <b>     <font color=\"#FF6600\">敬贈鄭諫議十韻</font>    </b>    <br />    諫官非不達，詩義早知名。破的由來事，先鋒孰敢爭。    <br />    思飄雲物外，律中鬼神驚。毫髮無遺恨，波瀾獨老成。    <br />    野人寧得所，天意薄浮生。多病休儒服，冥搜信客旌。    <br />    築居仙縹緲，旅食歲崢嶸。使者求顏闔，諸公厭禰衡。    <br />    將期一諾重，欻使寸心傾。君見途窮哭，宜憂阮步兵。   </p>   <p>    <b>     <font color=\"#FF6600\">奉贈鮮於京兆二十韻（鮮於仲通，天寶末為京兆尹）</font>    </b>    <br />    王國稱多士，賢良復幾人。異才應間出，爽氣必殊倫。    <br />    始見張京兆，宜居漢近臣。驊騮開道路，雕鶚離風塵。    <br />    侯伯知何等，文章實致身。奮飛超等級，容易失沈淪。    <br />    脫略磻溪釣，操持郢匠斤。雲霄今已逼，台袞更誰親。    <br />    鳳穴雛皆好，龍門客又新。義聲紛感激，敗績自逡巡。    <br />    途遠欲何向，天高難重陳。學詩猶孺子，鄉賦念嘉賓。    <br />    不得同晁錯，吁嗟後卻詵。計疏疑翰墨，時過憶松筠。    <br />    獻納紆皇眷，中間謁紫宸。且隨諸彥集，方覬薄才伸。    <br />    破膽遭前政，陰謀獨秉鈞。微生沾忌刻，萬事益酸辛。    <br />    交合丹青地，恩傾雨露辰。有儒愁餓死，早晚報平津。   </p>   <p>    <b>     <font color=\"#FF6600\">贈特進汝陽王二十韻</font>    </b>    <br />    特進群公表，天人夙德升。霜蹄千里駿，風翮九霄鵬。    <br />    服禮求毫髮，惟忠忘寢興。聖情常有眷，朝退若無憑。    <br />    仙醴來浮蟻，奇毛或賜鷹。清關塵不雜，中使日相乘。    <br />    晚節嬉遊簡，平居孝義稱。自多親棣萼，誰敢問山陵。    <br />    學業醇儒富，辭華哲匠能。筆飛鸞聳立，章罷鳳鶱騰。    <br />    精理通談笑，忘形向友朋。寸長堪繾綣，一諾豈驕矜。    <br />    已忝歸曹植，何知對李膺。招要恩屢至，崇重力難勝。    <br />    披霧初歡夕，高秋爽氣澄。尊罍臨極浦，鳧雁宿張燈。    <br />    花月窮遊宴，炎天避郁蒸。研寒金井水，簷動玉壺冰。    <br />    瓢飲唯三徑，巖棲在百層。且持蠡測海，況挹酒如澠。    <br />    鴻寶寧全秘，丹梯庶可凌。淮王門有客，終不愧孫登。   </p>   <p>    <b>     <font color=\"#FF6600\">鄭駙馬宅宴洞中</font>    </b>    <br />    主家陰洞細煙霧，留客夏簟清琅玕。春酒杯濃琥珀薄，冰漿碗碧瑪瑙寒。    <br />    誤疑茅堂過江麓，已入風磴霾雲端。自是秦樓壓鄭谷，時聞雜佩聲珊珊。   </p>   <p>    <b>     <font color=\"#FF6600\">李監宅</font>    </b>    <br />    尚覺王孫貴，豪家意頗濃。屏開金孔雀，褥隱繡芙蓉。    <br />    且食雙魚美，誰看異味重。門闌多喜色，女婿近乘龍。   </p>   <p>    <b>     <font color=\"#FF6600\">重題鄭氏東亭（在新安界）</font>    </b>    <br />    華亭入翠微，秋日亂清暉。崩石欹山樹，清漣曳水衣。    <br />    紫鱗沖岸躍，蒼隼護巢歸。向晚尋征路，殘雲傍馬飛。   </p>   <p>    <b>     <font color=\"#FF6600\">題張氏隱居二首</font>    </b>    <br />    春山無伴獨相求，伐木丁丁山更幽。澗道餘寒歷冰雪，石門斜日到林丘。    <br />    不貪夜識金銀氣，遠害朝看麋鹿遊。乘興杳然迷出處，對君疑是泛虛舟。   </p>   <p>之子時相見，邀人晚興留。霽潭鱣發發，春草鹿呦呦。    <br />    杜酒偏勞勸，張梨不外求。前村山路險，歸醉每無愁。   </p>   <p>    <b>     <font color=\"#FF6600\">天寶初南曹小司寇舅於我太夫人堂下累土為山…而作是詩</font>    </b>    <br />    一匱功盈尺，三峰意出群。望中疑在野，幽處欲生雲。    <br />    慈竹春陰覆，香爐曉勢分。惟南將獻壽，佳氣日氛氳。   </p>   <p>    <b>     <font color=\"#FF6600\">龍門（即伊闕）</font>    </b>    <br />    龍門橫野斷，驛樹出城來。氣色皇居近，金銀佛寺開。    <br />    往還時屢改，川水日悠哉。相閱征途上，生涯盡幾回。   </p>   <p>    <b>     <font color=\"#FF6600\">奉寄河南韋尹丈人</font>    </b>    <br />    有客傳河尹，逢人問孔融。青囊仍隱逸，章甫尚西東。    <br />    鼎食分門戶，詞場繼國風。尊榮瞻地絕，疏放憶途窮。    <br />    濁酒尋陶令，丹砂訪葛洪。江湖漂短褐，霜雪滿飛蓬。    <br />    牢落乾坤大，周流道術空。謬慚知薊子，真怯笑揚雄。    <br />    盤錯神明懼，謳歌德義豐。屍鄉餘土室，難說祝雞翁。   </p>   <p>    <b>     <font color=\"#FF6600\">贈李白</font>    </b>    <br />    秋來相顧尚飄蓬，未就丹砂愧葛洪。痛飲狂歌空度日，飛揚跋扈為誰雄。   </p>   <p>    <b>     <font color=\"#FF6600\">與任城許主簿遊南池（池在濟寧州境）</font>    </b>    <br />    秋水通溝洫，城隅進小船。晚涼看洗馬，森木亂鳴蟬。    <br />    菱熟經時雨，蒲荒八月天。晨朝降白露，遙憶舊青氈。   </p>   <p>    <b>     <font color=\"#FF6600\">登兗州城樓</font>    </b>    <br />    東郡趨庭日，南樓縱目初。浮雲連海岳，平野入青徐。    <br />    孤嶂秦碑在，荒城魯殿餘。從來多古意，臨眺獨躊躇。   </p>   <p>    <b>     <font color=\"#FF6600\">劉九法曹、鄭瑕丘石門宴集</font>    </b>    <br />    秋水清無底，蕭然靜客心。掾曹乘逸興，鞍馬去相尋。    <br />    能吏逢聯璧，華筵直一金。晚來橫吹好，泓下亦龍吟。   </p>   <p>    <b>     <font color=\"#FF6600\">暫如臨邑，至      <a target=\"_blank\" href=\"http://140.111.1.40/yitic/frc/frc02818.htm\">●</a>山湖亭奉懷李員外率爾成興     </font>    </b>    <br />    野亭逼湖水，歇馬高林間。鼉吼風奔浪，魚跳日映山。    <br />    暫遊阻詞伯，卻望懷青關。靄靄生雲霧，唯應促駕還。   </p>   <p>    <b>     <font color=\"#FF6600\">對雨書懷，走邀許十一簿公</font>    </b>    <br />    東嶽雲峰起，溶溶滿太虛。震雷翻幕燕，驟雨落河魚。    <br />    座對賢人酒，門聽長者車。相邀愧泥濘，騎馬到階除。   </p>   <p>    <b>     <font color=\"#FF6600\">巳上人茅齋</font>    </b>    <br />    巳公茅屋下，可以賦新詩。枕簟入林僻，茶瓜留客遲。    <br />    江蓮搖白羽，天棘夢青絲。空忝許詢輩，難酬支遁詞。   </p>   <p>    <b>     <font color=\"#FF6600\">房兵曹胡馬詩</font>    </b>    <br />    胡馬大宛名，鋒稜瘦骨成。竹批雙耳峻，風入四蹄輕。    <br />    所向無空闊，真堪託死生。驍騰有如此，萬里可橫行。   </p>   <p>    <b>     <font color=\"#FF6600\">畫鷹</font>    </b>    <br />    素練風霜起，蒼鷹畫作殊。竦身思狡兔，側目似愁胡。    <br />    絛鏇光堪擿，軒楹勢可呼。何當擊凡鳥，毛血灑平蕪。   </p>   <p>    <b>     <font color=\"#FF6600\">與李十二白同尋范十隱居（李白集有尋魯城北范居士詩）</font>    </b>    <br />    李侯有佳句，往往似陰鏗。余亦東蒙客，憐君如弟兄。    <br />    醉眠秋共被，攜手日同行。更想幽期處，還尋北郭生。    <br />    入門高興發，侍立小童清。落景聞寒杵，屯雲對古城。    <br />    向來吟橘頌，誰欲討蓴羹。不願論簪笏，悠悠滄海情。   </p>   <p>    <b>     <font color=\"#FF6600\">臨邑舍弟書至苦雨黃河泛溢堤防之患簿領所憂…用寬其意</font>    </b>    <br />    二儀積風雨，百谷漏波濤。聞道洪河坼，遙連滄海高。    <br />    職思憂悄悄，郡國訴嗷嗷。舍弟卑棲邑，防川領簿曹。    <br />    尺書前日至，版築不時操。難假黿鼉力，空瞻烏鵲毛。    <br />    燕南吹畎畝，濟上沒蓬蒿。螺蚌滿近郭，蛟螭乘九皋。    <br />    徐關深水府，碣石小秋毫。白屋留孤樹，青天矢萬艘。    <br />    吾衰同泛梗，利涉想蟠桃。倚賴天涯釣，猶能掣巨鰲。   </p>   <p>    <b>     <font color=\"#FF6600\">過宋員外之問舊莊</font>    </b>    <br />    宋公舊池館，零落守陽阿。枉道祗從入，吟詩許更過。    <br />    淹留問耆老，寂寞向山河。更識將軍樹，悲風日暮多。   </p>   <p>    <b>     <font color=\"#FF6600\">夜宴左氏莊</font>    </b>    <br />    風林纖月落，衣露淨琴張。暗水流花徑，春星帶草堂。    <br />    檢書燒燭短，看劍引杯長。詩罷聞吳詠，扁舟意不忘。   </p>   <p>    <b>     <font color=\"#FF6600\">送蔡希曾都尉還隴右，因寄高三十五書記</font>    </b>    <br />    蔡子勇成癖，彎弓西射胡。健兒寧斗死，壯士恥為儒。    <br />    官是先鋒得，材緣挑戰須。身輕一鳥過，槍急萬人呼。    <br />    雲幕隨開府，春城赴上都。馬頭金狎帢，駝背錦模糊。    <br />    咫尺雲山路，歸飛青海隅。上公猶寵錫，突將且前驅。    <br />    漢使黃河遠，涼州白麥枯。因君問消息，好在阮元瑜。   </p>   <p>    <b>     <font color=\"#FF6600\">春日憶李白</font>    </b>    <br />    白也詩無敵，飄然思不群。清新庾開府，俊逸鮑參軍。    <br />    渭北春天樹，江東日暮雲。何時一尊酒，重與細論文。   </p>   <p>    <b>     <font color=\"#FF6600\">贈陳二補闕</font>    </b>    <br />    世儒多汩沒，夫子獨聲名。獻納開東觀，君王問長卿。    <br />    皂雕寒始急，天馬老能行。自到青冥裡，休看白髮生。   </p>   <p>    <b>     <font color=\"#FF6600\">寄高三十五書記（適）</font>    </b>    <br />    歎惜高生老，新詩日又多。美名人不及，佳句法如何。    <br />    主將收才子，崆峒足凱歌。聞君已朱紱，且得慰蹉跎。   </p>   <p>    <b>     <font color=\"#FF6600\">送裴二虯作尉永嘉</font>    </b>    <br />    孤嶼亭何處，天涯水氣中。故人官就此，絕境興誰同。    <br />    隱吏逢梅福，遊山憶謝公。扁舟吾已就，把釣待秋風。   </p>   <p>    <b>     <font color=\"#FF6600\">城西陂泛舟（即渼陂）</font>    </b>    <br />    青蛾皓齒在樓船，橫笛短簫悲遠天。春風自信牙檣動，遲日徐看錦纜牽。    <br />    魚吹細浪搖歌扇，燕蹴飛花落舞筵。不有小舟能蕩槳，百壺那送酒如泉。   </p>   <p>    <b>     <font color=\"#FF6600\">贈田九判官（梁丘）</font>    </b>    <br />    崆峒使節上青霄，河隴降王款聖朝。宛馬總肥春苜蓿，將軍只數漢嫖姚。    <br />    陳留阮瑀誰爭長，京兆田郎早見招。麾下賴君才並入，獨能無意向漁樵。   </p>   <p>    <br />    <b>     <font color=\"#FF6600\">奉和嚴大夫軍城早秋</font>    </b>    <br />    秋風褭褭動高旌，玉帳分弓射虜營。已收滴博雲間戍，更奪蓬婆雪外城。   </p>   <p>    <b>     <font color=\"#FF6600\">院中晚晴懷西郭茅舍</font>    </b>    <br />    幕府秋風日夜清，澹雲疏雨過高城。葉心朱實看時落，階面青苔先自生。    <br />    復有樓台銜暮景，不勞鐘鼓報新晴。浣花溪裡花饒笑，肯信吾兼吏隱名。   </p>   <p>    <b>     <font color=\"#FF6600\">到村</font>    </b>    <br />    碧澗雖多雨，秋沙先少泥。蛟龍引子過，荷芰逐花低。    <br />    老去參戎幕，歸來散馬蹄。稻粱須就列，榛草即相迷。    <br />    蓄積思江漢，疏頑惑町畦。稍酬知己分，還入故林棲。   </p>   <p>    <b>     <font color=\"#FF6600\">宿府</font>    </b>    <br />    清秋幕府井梧寒，獨宿江城蠟炬殘。永夜角聲悲自語，中天月色好誰看。    <br />    風塵荏苒音書絕，關塞蕭條行路難。已忍伶俜十年事，強移棲息一枝安。   </p>   <p>    <b>     <font color=\"#FF6600\">遣悶奉呈嚴公二十韻</font>    </b>    <br />    白水魚竿客，清秋鶴髮翁。胡為來幕下，只合在舟中。    <br />    黃卷真如律，青袍也自公。老妻憂坐痺，幼女問頭風。    <br />    平地專欹倒，分曹失異同。禮甘衰力就，義忝上官通。    <br />    疇昔論詩早，光輝仗鉞雄。寬容存性拙，剪拂念途窮。    <br />    露裛思籐架，煙霏想桂叢。信然龜觸網，直作鳥窺籠。    <br />    西嶺紆村北，南江繞捨東。竹皮寒舊翠，椒實雨新紅。    <br />    浪簸船應坼，杯乾甕即空。藩籬生野徑，斤斧任樵童。    <br />    束縛酬知己，蹉跎效小忠。周防期稍稍，太簡遂匆匆。    <br />    曉入朱扉啟，昏歸畫角終。不成尋別業，未敢息微躬。    <br />    烏鵲愁銀漢，駑駘怕錦幪。會希全物色，時放倚梧桐。   </p>   <p>    <b>     <font color=\"#FF6600\">送舍弟頻赴齊州三首</font>    </b>    <br />    岷嶺南蠻北，徐關東海西。此行何日到，送汝萬行啼。    <br />    絕域惟高枕，清風獨杖藜。危時暫相見，衰白意都迷。   </p>   <p>風塵暗不開，汝去幾時來。兄弟分離苦，形容老病催。    <br />    江通一柱觀，日落望鄉台。客意長東北，齊州安在哉。   </p>   <p>諸姑今海畔，兩弟亦山東。去傍干戈覓，來看道路通。    <br />    短衣防戰地，匹馬逐秋風。莫作俱流落，長瞻碣石鴻。   </p>   <p>    <b>     <font color=\"#FF6600\">嚴鄭公階下新松（得沾字）</font>    </b>    <br />    弱質豈自負，移根方爾瞻。細聲聞玉帳，疏翠近珠簾。    <br />    未見紫煙集，虛蒙清露沾。何當一百丈，欹蓋擁高簷。   </p>   <p>    <b>     <font color=\"#FF6600\">嚴鄭公宅同詠竹（得香字）</font>    </b>    <br />    綠竹半含籜，新梢才出牆。色侵書帙晚，陰過酒樽涼。    <br />    雨洗娟娟淨，風吹細細香。但令無剪伐，會見拂雲長。   </p>   <p>    <b>     <font color=\"#FF6600\">奉觀嚴鄭公廳事岷山沱江畫圖十韻（得忘字）</font>    </b>    <br />    沱水流中座，岷山到此堂。白波吹粉壁，青嶂插雕樑。    <br />    直訝杉松冷，兼疑菱荇香。雪雲虛點綴，沙草得微茫。    <br />    嶺雁隨毫末，川蜺飲練光。霏紅洲蕊亂，拂黛石蘿長。    <br />    暗谷非關雨，丹楓不為霜。秋成玄圃外，景物洞庭旁。    <br />    繪事功殊絕，幽襟興激昂。從來謝太傅，丘壑道難忘。   </p>   <p>    <b>     <font color=\"#FF6600\">晚秋陪嚴鄭公摩訶池泛舟（得溪字。池在張儀子城內）</font>    </b>    <br />    湍駛風醒酒，船回霧起堤。高城秋自落，雜樹晚相迷。    <br />    坐觸鴛鴦起，巢傾翡翠低。莫須驚白鷺，為伴宿清溪。   </p>   <p>    <b>     <font color=\"#FF6600\">初冬</font>    </b>    <br />    垂老戎衣窄，歸休寒色深。漁舟上急水，獵火著高林。    <br />    日有習池醉，愁來梁甫吟。干戈未偃息，出處遂何心。   </p>   <p>    <b>     <font color=\"#FF6600\">至後</font>    </b>    <br />    冬至至後日初長，遠在劍南思洛陽。青袍白馬有何意，金谷銅駝非故鄉。    <br />    梅花欲開不自覺，棣萼一別永相望。愁極本憑詩遣興，詩成吟詠轉淒涼。   </p>   <p>    <b>     <font color=\"#FF6600\">正月三日歸溪上有作，簡院內諸公</font>    </b>    <br />    野外堂依竹，籬邊水向城。蟻浮仍臘味，鷗泛已春聲。    <br />    藥許鄰人斸，書從稚子擎。白頭趨幕府，深覺負平生。   </p>   <p>    <b>     <font color=\"#FF6600\">弊廬遣興，奉寄嚴公</font>    </b>    <br />    野水平橋路，春沙映竹村。風輕粉蝶喜，花暖蜜蜂喧。    <br />    把酒宜深酌，題詩好細論。府中瞻暇日，江上憶詞源。    <br />    跡忝朝廷舊，情依節制尊。還思長者轍，恐避席為門。   </p>   <p>    <b>     <font color=\"#FF6600\">春日江村五首</font>    </b>    <br />    農務村村急，春流岸岸深。乾坤萬里眼，時序百年心。    <br />    茅屋還堪賦，桃源自可尋。艱難賤生理，飄泊到如今。    <br />    迢遞來三蜀，蹉跎有六年。客身逢故舊，發興自林泉。    <br />    過懶從衣結，頻遊任履穿。藩籬無限景，恣意買江天。    <br />    種竹交加翠，栽桃爛熳紅。經心石鏡月，到面雪山風。    <br />    赤管隨王命，銀章付老翁。豈知牙齒落，名玷薦賢中。    <br />    扶病垂朱紱，歸休步紫苔。郊扉存晚計，幕府愧群材。    <br />    燕外晴絲捲，鷗邊水葉開。鄰家送魚鱉，問我數能來。    <br />    群盜哀王粲，中年召賈生。登樓初有作，前席竟為榮。    <br />    宅入先賢傳，才高處士名。異時懷二子，春日復含情。   </p>   <p>    <b>     <font color=\"#FF6600\">絕句六首</font>    </b>    <br />    日出籬東水，雲生捨北泥。竹高鳴翡翠，沙僻舞鶤雞。    <br />    藹藹花蕊亂，飛飛蜂蝶多。幽棲身懶動，客至欲如何。    <br />    鑿井交棕葉，開渠斷竹根。扁舟輕褭纜，小徑曲通村。    <br />    急雨捎溪足，斜暉轉樹腰。隔巢黃鳥並，翻藻白魚跳。    <br />    舍下筍穿壁，庭中籐刺簷。地晴絲冉冉，江白草纖纖。    <br />    江動月移石，溪虛雲傍花。鳥棲知故道，帆過宿誰家。   </p>   <p>    <b>     <font color=\"#FF6600\">絕句四首</font>    </b>    <br />    堂西長筍別開門，塹北行椒卻背村。梅熟許同朱老吃，松高擬對阮生論。   </p>   <p>欲作魚梁雲復湍，因驚四月雨聲寒。青溪先有蛟龍窟，竹石如山不敢安。</p>   <p>兩個黃鸝鳴翠柳，一行白鷺上青天。窗含西嶺千秋雪，門泊東吳萬里船。</p>   <p>藥條藥甲潤青青，色過棕亭入草亭。苗滿空山慚取譽，根居隙地怯成形。</p>   <p>    <b>     <font color=\"#FF6600\">哭嚴僕射歸櫬</font>    </b>    <br />    素幔隨流水，歸舟返舊京。老親如宿昔，部曲異平生。    <br />    風送蛟龍雨，天長驃騎營。一哀三峽暮，遺後見君情。   </p>   <p>    <b>     <font color=\"#FF6600\">宴戎州楊使君東樓</font>    </b>    <br />    勝絕驚身老，情忘發興奇。座從歌妓密，樂任主人為。    <br />    重碧拈春酒，輕紅擘荔枝。樓高欲愁思，橫笛未休吹。   </p>   <p>    <b>     <font color=\"#FF6600\">渝州候嚴六侍御不到，先下峽</font>    </b>    <br />    聞道乘驄發，沙邊待至今。不知雲雨散，虛費短長吟。    <br />    山帶烏蠻闊，江連白帝深。船經一柱觀，留眼共登臨。   </p>   <p>    <b>     <font color=\"#FF6600\">撥悶（一作贈嚴二別駕）</font>    </b>    <br />    聞道雲安麴米春，才傾一盞即醺人。乘舟取醉非難事，下峽消愁定幾巡。    <br />    長年三老遙憐汝，    <a target=\"_blank\" href=\"http://140.111.1.40/yitic/frc/frc05213.htm\">●</a>柁開頭捷有神。已辦青錢防雇直，當令美味入吾唇。   </p>   <p>    <b>     <font color=\"#FF6600\">聞高常侍亡（忠州作）</font>    </b>    <br />    歸朝不相見，蜀使忽傳亡。虛歷金華省，何殊地下郎。    <br />    致君丹檻折，哭友白雲長。獨步詩名在，只令故舊傷。   </p>   <p>    <b>     <font color=\"#FF6600\">宴忠州使君侄宅</font>    </b>    <br />    出守吾家侄，殊方此日歡。自須遊阮巷，不是怕湖灘。    <br />    樂助長歌逸，杯饒旅思寬。昔曾如意舞，牽率強為看。   </p>   <p>    <b>     <font color=\"#FF6600\">禹廟（此忠州臨江縣禹祠也）</font>    </b>    <br />    禹廟空山裡，秋風落日斜。荒庭垂橘柚，古屋畫龍蛇。    <br />    雲氣生虛壁，江聲走白沙。早知乘四載，疏鑿控三巴。   </p>   <p>    <b>     <font color=\"#FF6600\">題忠州龍興寺所居院壁</font>    </b>    <br />    忠州三峽內，井邑聚雲根。小市常爭米，孤城早閉門。    <br />    空看過客淚，莫覓主人恩。淹泊仍愁虎，深居賴獨園。   </p>   <p>    <b>     <font color=\"#FF6600\">旅夜書懷</font>    </b>    <br />    細草微風岸，危檣獨夜舟。星垂平野闊，月湧大江流。    <br />    名豈文章著，官因老病休。飄飄何所似，天地一沙鷗。   </p>   <p>    <b>     <font color=\"#FF6600\">別常征君</font>    </b>    <br />    兒扶猶杖策，臥病一秋強。白髮少新洗，寒衣寬總長。    <br />    故人憂見及，此別淚相忘。各逐萍流轉，來書細作行。   </p>   <p>    <b>     <font color=\"#FF6600\">三絕句</font>    </b>    <br />    前年渝州殺刺史，今年開州殺刺史。群盜相隨劇虎狼，食人更肯留妻子。   </p>   <p>二十一家同入蜀，惟殘一人出駱谷。自說二女嚙臂時，回頭卻向秦雲哭。</p>   <p>殿前兵馬雖驍雄，縱暴略與羌渾同。聞道殺人漢水上，婦女多在官軍中。</p>   <p>    <b>     <font color=\"#FF6600\">十二月一日三首</font>    </b>    <br />    今朝臘月春意動，雲安縣前江可憐。一聲何處送書雁，百丈誰家上水船。    <br />    未將梅蕊驚愁眼，要取楸花媚遠天。明光起草人所羨，肺病幾時朝日邊。   </p>   <p>寒輕市上山煙碧，日滿樓前江霧黃。負鹽出井此溪女，打鼓發船何郡郎。    <br />    新亭舉目風景切，茂陵著書消渴長。春花不愁不爛漫，楚客唯聽棹相將。   </p>   <p>即看燕子入山扉，豈有黃鸝歷翠微。短短桃花臨水岸，輕輕柳絮點人衣。    <br />    春來準擬開懷久，老去親知見面稀。他日一杯難強進，重嗟筋力故山違。   </p>   <p>    <b>     <font color=\"#FF6600\">又雪</font>    </b>    <br />    南雪不到地，青崖沾未消。微微向日薄，脈脈去人遙。    <br />    冬熱鴛鴦病，峽深豺虎驕。愁邊有江水，焉得北之朝。   </p>   <p>    <b>     <font color=\"#FF6600\">奉漢中王手札</font>    </b>    <br />    國有乾坤大，王今叔父尊。剖符來蜀道，歸蓋取荊門。    <br />    峽險通舟過，水長注海奔。主人留上客，避暑得名園。    <br />    前後緘書報，分明饌玉恩。天雲浮絕壁，風竹在華軒。    <br />    已覺良宵永，何看駭浪翻。入期朱邸雪，朝傍紫微垣。    <br />    枚乘文章老，河間禮樂存。悲秋宋玉宅，失路武陵源。    <br />    淹薄俱崖口，東西異石根。夷音迷咫尺，鬼物傍黃昏。    <br />    犬馬誠為戀，狐狸不足論。從容草奏罷，宿昔奉清樽。   </p>   <p>    <b>     <font color=\"#FF6600\">贈崔十三評事公輔</font>    </b>    <br />    飄飄西極馬，來自渥窪池。颯飁定山桂，低徊風雨枝。    <br />    我聞龍正直，道屈爾何為。且有元戎命，悲歌識者誰。    <br />    官聯辭冗長，行路洗欹危。脫劍主人贈，去帆春色隨。    <br />    陰沉鐵鳳闕，教練羽林兒。天子朝侵早，雲台仗數移。    <br />    分軍應供給，百姓日支離。黠吏因封己，公才或守雌。    <br />    燕王買駿骨，渭老得熊羆。活國名公在，拜壇群寇疑。    <br />    冰壺動瑤碧，野水失蛟螭。入幕諸彥集，渴賢高選宜。    <br />    騫騰坐可致，九萬起於斯。復進出矛戟，昭然開鼎彝。    <br />    會看之子貴，歎及老夫衰。豈但江曾決，還思霧一披。    <br />    暗塵生古鏡，拂匣照西施。舅氏多人物，無慚困翮垂。   </p>   <p>    <b>     <font color=\"#FF6600\">長江二首</font>    </b>    <br />    眾水會涪萬，瞿塘爭一門。朝宗人共挹，盜賊爾誰尊。    <br />    孤石隱如馬，高蘿垂飲猿。歸心異波浪，何事即飛翻。    <br />    浩浩終不息，乃知東極臨。眾流歸海意，萬國奉君心。    <br />    色借瀟湘闊，聲驅灩澦深。未辭添霧雨，接上遇衣襟。   </p>   <p>    <b>     <font color=\"#FF6600\">承聞故房相公靈櫬自閬州啟殯歸葬東都有作二首</font>    </b>    <br />    遠聞房太守，歸葬陸渾山。一德興王后，孤魂久客間。    <br />    孔明多故事，安石竟崇班。他日嘉陵涕，仍沾楚水還。    <br />    丹旐飛飛日，初傳發閬州。風塵終不解，江漢忽同流。    <br />    劍動新身匣，書歸故國樓。盡哀知有處，為客恐長休。   </p>   <p>    <b>     <font color=\"#FF6600\">雲安九日，鄭十八攜酒陪諸公宴</font>    </b>    <br />    寒花開已盡，菊蕊獨盈枝。舊摘人頻異，輕香酒暫隨。    <br />    地偏初衣夾，山擁更登危。萬國皆戎馬，酣歌淚欲垂。   </p>   <p>    <b>     <font color=\"#FF6600\">答鄭十七郎一絕</font>    </b>    <br />    雨後過畦潤，花殘步屐遲。把文驚小陸，好客見當時。   </p>   <p>    <b>     <font color=\"#FF6600\">將曉二首</font>    </b>    <br />    石城除擊柝，鐵鎖欲開關。鼓角悲荒塞，星河落曙山。    <br />    巴人常小梗，蜀使動無還。垂老孤帆色，飄飄犯百蠻。    <br />    軍吏回官燭，舟人自楚歌。寒沙蒙薄霧，落月去清波。    <br />    壯惜身名晚，衰慚應接多。歸朝日簪笏，筋力定如何。   </p>   <p>    <b>     <font color=\"#FF6600\">懷錦水居止二首</font>    </b>    <br />    軍旅西征僻，風塵戰伐多。猶聞蜀父老，不忘舜謳歌。    <br />    天險終難立，柴門豈重過。朝朝巫峽水，遠逗錦江波。    <br />    萬里橋南宅，百花潭北莊。層軒皆面水，老樹飽經霜。    <br />    雪嶺界天白，錦城曛日黃。惜哉形勝地，回首一茫茫。   </p>   <p>    <b>     <font color=\"#FF6600\">子規</font>    </b>    <br />    峽裡雲安縣，江樓翼瓦齊。兩邊山木合，終日子規啼。    <br />    眇眇春風見，蕭蕭夜色淒。客愁那聽此，故作傍人低。   </p>   <p>    <b>     <font color=\"#FF6600\">立春</font>    </b>    <br />    春日春盤細生菜，忽憶兩京梅發時。盤出高門行白玉，菜傳纖手送青絲。    <br />    巫峽寒江那對眼，杜陵遠客不勝悲。此身未知歸定處，呼兒覓紙一題詩。   </p>   <p>    <b>     <font color=\"#FF6600\">漫成一絕</font>    </b>    <br />    江月去人只數尺，風燈照夜欲三更。沙頭宿鷺聯拳靜，船尾跳魚撥剌鳴。   </p>   <p>    <b>     <font color=\"#FF6600\">老病</font>    </b>    <br />    老病巫山裡，稽留楚客中。藥殘他日裹，花發去年叢。    <br />    夜足沾沙雨，春多逆水風。合分雙賜筆，猶作一飄蓬。   </p>   <p>    <b>     <font color=\"#FF6600\">南楚</font>    </b>    <br />    南楚青春異，暄寒早早分。無名江上草，隨意嶺頭雲。    <br />    正月蜂相見，非時鳥共聞。杖藜妨躍馬，不是故離群。   </p>   <p>    <b>     <font color=\"#FF6600\">寄常征君</font>    </b>    <br />    白水青山空復春，征君晚節傍風塵。楚妃堂上色殊眾，海鶴階前鳴向人。    <br />    萬事糾紛猶絕粒，一官羈絆實藏身。開州入夏知涼冷，不似雲安毒熱新。   </p>   <p>    <b>     <font color=\"#FF6600\">寄岑嘉州（州據蜀江外）</font>    </b>    <br />    不見故人十年餘，不道故人無素書。願逢顏色關塞遠，豈意出守江城居。    <br />    外江三峽且相接，斗酒新詩終日疏。謝脁每篇堪諷誦，馮唐已老聽吹噓。    <br />    泊船秋夜經春草，伏枕青楓限玉除。眼前所寄選何物，贈子雲安雙鯉魚。   </p>   <p>    <b>     <font color=\"#FF6600\">移居夔州郭</font>    </b>    <br />    伏枕雲安縣，遷居白帝城。春知催柳別，江與放船清。    <br />    農事聞人說，山光見鳥情。禹功饒斷石，且就土微平。   </p>   <p>    <b>     <font color=\"#FF6600\">船下夔州郭宿，雨濕不得上岸，別王十二判官</font>    </b>    <br />    依沙宿舸船，石瀨月娟娟。風起春燈亂，江鳴夜雨懸。    <br />    晨鐘雲外濕，勝地石堂煙。柔櫓輕鷗外，含淒覺汝賢。   </p>   <p>    <b>     <font color=\"#FF6600\">雨不絕</font>    </b>    <br />    鳴雨既過漸細微，映空搖颺如絲飛。階前短草泥不亂，院里長條風乍稀。    <br />    舞石旋應將乳子，行雲莫自濕仙衣。眼邊江舸何匆促，未待安流逆浪歸。   </p>   <p>    <b>     <font color=\"#FF6600\">崔評事弟許相迎不到應慮老夫見泥雨…必愆佳期走筆戲簡</font>    </b>    <br />    江閣要賓許馬迎，午時起坐自天明。浮雲不負青春色，細雨何孤白帝城。    <br />    身過花間沾濕好，醉於馬上往來輕。虛疑皓首沖泥怯，實少銀鞍傍險行。   </p>   <p>    <b>     <font color=\"#FF6600\">宿江邊閣（即後西閣）</font>    </b>    <br />    暝色延山徑，高齋次水門。薄雲巖際宿，孤月浪中翻。    <br />    鸛鶴追飛靜，豺狼得食喧。不眠憂戰伐，無力正乾坤。   </p>   <p>    <b>     <font color=\"#FF6600\">夜宿西閣，曉呈元二十一曹長</font>    </b>    <br />    城暗更籌急，樓高雨雪微。稍通綃幕霽，遠帶玉繩稀。    <br />    門鵲晨光起，牆烏宿處飛。寒江流甚細，有意待人歸。   </p>   <p>    <b>     <font color=\"#FF6600\">西閣口號（呈元二十一）</font>    </b>    <br />    山木抱雲稠，寒江繞上頭。雪崖才變石，風幔不依樓。    <br />    社稷堪流涕，安危在運籌。看君話王室，感動幾銷憂。   </p>   <p>    <b>     <font color=\"#FF6600\">西閣雨望</font>    </b>    <br />    樓雨沾雲幔，山寒著水城。徑添沙面出，湍減石稜生。    <br />    菊蕊淒疏放，松林駐遠情。滂沱朱檻濕，萬慮傍簷楹。   </p>   <p>    <b>     <font color=\"#FF6600\">不離西閣二首</font>    </b>    <br />    江柳非時發，江花冷色頻。地偏應有瘴，臘近已含春。    <br />    失學從愚子，無家住老身。不知西閣意，肯別定留人。    <br />    西閣從人別，人今亦故亭。江雲飄素練，石壁斷空青。    <br />    滄海先迎日，銀河倒列星。平生耽勝事，吁駭始初經。   </p>   <p>    <b>     <font color=\"#FF6600\">西閣三度期大昌嚴明府同宿不到</font>    </b>    <br />    問子能來宿，今疑索故要。匣琴虛夜夜，手板自朝朝。    <br />    金吼霜鐘徹，花催臘炬銷。早鳧江檻底，雙影漫飄颻。   </p>   <p>    <b>     <font color=\"#FF6600\">西閣二首</font>    </b>    <br />    巫山小搖落，碧色見松林。百鳥各相命，孤雲無自心。    <br />    層軒俯江壁，要路亦高深。朱紱猶紗帽，新詩近玉琴。    <br />    功名不早立，衰病謝知音。哀世非王粲，終然學越吟。    <br />    懶心似江水，日夜向滄洲。不道含香賤，其如鑷白休。    <br />    經過調碧柳，蕭索倚朱樓。畢娶何時竟，消中得自由。    <br />    豪華看古往，服食寄冥搜。詩盡人間興，兼須入海求。   </p>   <p>    <b>     <font color=\"#FF6600\">閣夜</font>    </b>    <br />    歲暮陰陽催短景，天涯霜雪霽寒宵。五更鼓角聲悲壯，三峽星河影動搖。    <br />    野哭幾家聞戰伐，夷歌數處起漁樵。臥龍躍馬終黃土，人事依依漫寂寥。   </p>   <p>    <b>     <font color=\"#FF6600\">西閣夜</font>    </b>    <br />    恍惚寒山暮，逶迤白霧昏。山虛風落石，樓靜月侵門。    <br />    擊柝可憐子，無衣何處村。時危關百慮，盜賊爾猶存。   </p>   <p>    <b>     <font color=\"#FF6600\">瀼西寒望</font>    </b>    <br />    水色含群動，朝光切太虛。年侵頻悵望，興遠一蕭疏。    <br />    猿掛時相學，鷗行炯自如。瞿唐春欲至，定卜瀼西居。   </p>   <p>    <b>     <font color=\"#FF6600\">入宅三首（大曆二年春，甫自西閣遷赤甲）</font>    </b>    <br />    奔峭背赤甲，斷崖當白鹽。客居愧遷次，春酒漸多添。    <br />    花亞欲移竹，鳥窺新捲簾。衰年不敢恨，勝概欲相兼。   </p>   <p>亂後居難定，春歸客未還。水生魚復浦，雲暖麝香山。    <br />    半頂梳頭白，過眉拄杖斑。相看多使者，一一問函關。   </p>   <p>宋玉歸州宅，雲通白帝城。吾人淹老病，旅食豈才名。    <br />    峽口風常急，江流氣不平。只應與兒子，飄轉任浮生。   </p>   <p>    <b>     <font color=\"#FF6600\">赤甲</font>    </b>    <br />    卜居赤甲遷居新，兩見巫山楚水春。炙背可以獻天子，美芹由來知野人。    <br />    荊州鄭薛寄書近，蜀客郗岑非我鄰。笑接郎中評事飲，病從深酌道吾真。   </p>   <p>    <b>     <font color=\"#FF6600\">卜居</font>    </b>    <br />    歸羨遼東鶴，吟同楚執珪。未成遊碧海，著處覓丹梯。    <br />    雲障寬江左，春耕破瀼西。桃紅客若至，定似昔人迷。   </p>   <p>    <b>     <font color=\"#FF6600\">暮春題瀼西新賃草屋五首</font>    </b>    <br />    久嗟三峽客，再與暮春期。百舌欲無語，繁花能幾時。    <br />    谷虛雲氣薄，波亂日華遲。戰伐何由定，哀傷不在茲。    <br />    此邦千樹橘，不見比封君。養拙干戈際，全生麋鹿群。    <br />    畏人江北草，旅食瀼西雲。萬里巴渝曲，三年實飽聞。    <br />    彩雲陰復白，錦樹曉來青。身世雙蓬鬢，乾坤一草亭。    <br />    哀歌時自短，醉舞為誰醒。細雨荷鋤立，江猿吟翠屏。    <br />    壯年學書劍，他日委泥沙。事主非無祿，浮生即有涯。    <br />    高齋依藥餌，絕域改春華。喪亂丹心破，王臣未一家。    <br />    欲陳濟世策，已老尚書郎。未息豺虎鬥，空慚鴛鷺行。    <br />    時危人事急，風逆羽毛傷。落日悲江漢，中宵淚滿床。   </p>   <p>    <b>     <font color=\"#FF6600\">園</font>    </b>    <br />    仲夏流多水，清晨向小園。碧溪搖艇闊，朱果爛枝繁。    <br />    始為江山靜，終防市井喧。畦蔬繞茅屋，自足媚盤餐。   </p>   <p>    <b>     <font color=\"#FF6600\">豎子至</font>    </b>    <br />    楂梨且綴碧，梅杏半傳黃。小子幽園至，輕籠熟柰香。    <br />    山風猶滿把，野露及新嘗。欲寄江湖客，提攜日月長。   </p>   <p>    <b>     <font color=\"#FF6600\">示獠奴阿段</font>    </b>    <br />    山木蒼蒼落日曛，竹竿褭褭細泉分。郡人入夜爭餘瀝，豎子尋源獨不聞。    <br />    病渴三更回白首，傳聲一注濕青雲。曾驚陶侃胡奴異，怪爾常穿虎豹群。   </p>   <p>    <b>     <font color=\"#FF6600\">秋野五首</font>    </b>    <br />    秋野日疏蕪，寒江動碧虛。繫舟蠻井絡，卜宅楚村墟。    <br />    棗熟從人打，葵荒欲自鋤。盤餐老夫食，分減及溪魚。    <br />    易識浮生理，難教一物違。水深魚極樂，林茂鳥知歸。    <br />    吾老甘貧病，榮華有是非。秋風吹几杖，不厭此山薇。    <br />    禮樂攻吾短，山林引興長。掉頭紗帽側，曝背竹書光。    <br />    風落收松子，天寒割蜜房。稀疏小紅翠，駐屐近微香。    <br />    遠岸秋沙白，連山晚照紅。潛鱗輸駭浪，歸翼會高風。    <br />    砧響家家發，樵聲個個同。飛霜任青女，賜被隔南宮。    <br />    身許麒麟畫，年衰鴛鷺群。大江秋易盛，空峽夜多聞。    <br />    徑隱千重石，帆留一片雲。兒童解蠻語，不必作參軍。   </p>   <p>    <b>     <font color=\"#FF6600\">溪上</font>    </b>    <br />    峽內淹留客，溪邊四五家。古苔生迮地，秋竹隱疏花。    <br />    塞俗人無井，山田飯有沙。西江使船至，時復問京華。   </p>   <p>    <b>     <font color=\"#FF6600\">樹間</font>    </b>    <br />    岑寂雙甘樹，婆娑一院香。交柯低几杖，垂實礙衣裳。    <br />    滿歲如松碧，同時待菊黃。幾回沾葉露，乘月坐胡床。   </p>   <p>    <b>     <font color=\"#FF6600\">課小豎鉏斫捨北果林，枝蔓荒穢，淨訖移床三首</font>    </b>    <br />    病枕依茅棟，荒鉏淨果林。背堂資僻遠，在野興清深。    <br />    山雉防求敵，江猿應獨吟。洩雲高不去，隱几亦無心。    <br />    眾壑生寒早，長林捲霧齊。青蟲懸就日，朱果落封泥。    <br />    薄俗防人面，全身學馬蹄。吟詩坐回首，隨意葛巾低。    <br />    籬弱門何向，沙虛岸只摧。日斜魚更食，客散鳥還來。    <br />    寒水光難定，秋山響易哀。天涯稍曛黑，倚杖更徘徊。   </p>   <p>    <b>     <font color=\"#FF6600\">寒雨朝行視園樹</font>    </b>    <br />    柴門雜樹向千株，丹橘黃甘此地無。江上今朝寒雨歇，籬中秀色畫屏紆。    <br />    桃蹊李徑年雖故，梔子紅椒艷復殊。鎖石籐稍元自落，倚天鬆骨見來枯。    <br />    林香出實垂將盡，葉蒂辭枝不重蘇。愛日恩光蒙借貸，清霜殺氣得憂虞。    <br />    衰顏更覓藜床坐，緩步仍須竹杖扶。散騎未知雲閣處，啼猿僻在楚山隅。   </p>   <p>    <b>     <font color=\"#FF6600\">季秋江村</font>    </b>    <br />    喬木村墟古，疏籬野蔓懸。清琴將暇日，白首望霜天。    <br />    登俎黃甘重，支床錦石圓。遠遊雖寂寞，難見此山川。   </p>   <p>    <b>     <font color=\"#FF6600\">小園</font>    </b>    <br />    由來巫峽水，本自楚人家。客病留因藥，春深買為花。    <br />    秋庭風落果，瀼岸雨頹沙。問俗營寒事，將詩待物華。   </p>   <p>    <b>     <font color=\"#FF6600\">自瀼西荊扉且移居東屯茅屋四首</font>    </b>    <br />    白鹽危嶠北，赤甲古城東。平地一川穩，高山四面同。    <br />    煙霜淒野日，粳稻熟天風。人事傷蓬轉，吾將守桂叢。   </p>   <p>東屯復瀼西，一種住青溪。來往皆茅屋，淹留為稻畦。    <br />    市喧宜近利，林僻此無蹊。若訪衰翁語，須令剩客迷。   </p>   <p>道北馮都使，高齋見一川。子能渠細石，吾亦沼清泉。    <br />    枕帶還相似，柴荊即有焉。斫畬應費日，解纜不知年。   </p>   <p>牢落西江外，參差北戶間。久遊巴子國，臥病楚人山。    <br />    幽獨移佳境，清深隔遠關。寒空見鴛鷺，回首憶朝班。   </p>   <p>    <b>     <font color=\"#FF6600\">茅堂檢校收稻二首</font>    </b>    <br />    香稻三秋末，平田百頃間。喜無多屋宇，幸不礙雲山。    <br />    御夾侵寒氣，嘗新破旅顏。紅鮮終日有，玉粒未吾慳。   </p>   <p>稻米炊能白，秋葵煮復新。誰云滑易飽，老藉軟俱勻。    <br />    種幸房州熟，苗同伊闕春。無勞映渠碗，自有色如銀。   </p>   <p>    <b>     <font color=\"#FF6600\">東屯月夜</font>    </b>    <br />    抱疾漂萍老，防邊舊谷屯。春農親異俗，歲月在衡門。    <br />    青女霜楓重，黃牛峽水喧。泥留虎鬥跡，月掛客愁村。    <br />    喬木澄稀影，輕雲倚細根。數驚聞雀噪，暫睡想猿蹲。    <br />    日轉東方白，風來北斗昏。天寒不成寢，無夢寄歸魂。   </p>   <p>    <b>     <font color=\"#FF6600\">東屯北崦</font>    </b>    <br />    盜賊浮生困，誅求異俗貧。空村惟見鳥，落日未逢人。    <br />    步壑風吹面，看松露滴身。遠山回白首，戰地有黃塵。   </p>   <p>    <b>     <font color=\"#FF6600\">從驛次草堂復至東屯二首</font>    </b>    <br />    峽內歸田客，江邊借馬騎。非尋戴安道，似向習家池。    <br />    峽險風煙僻，天寒橘柚垂。築場看斂積，一學楚人為。   </p>   <p>短景難高臥，衰年強此身。山家蒸栗暖，野飯謝麋新。    <br />    世路知交薄，門庭畏客頻。牧童斯在眼，田父實為鄰。   </p>   <p>    <b>     <font color=\"#FF6600\">暫往白帝復還東屯</font>    </b>    <br />    復作歸田去，猶殘獲稻功。築場憐穴蟻，拾穗許村童。    <br />    落杵光輝白，除芒子粒紅。加餐可扶老，倉庾慰飄蓬。   </p>   <p>    <b>     <font color=\"#FF6600\">刈稻了詠懷</font>    </b>    <br />    稻獲空雲水，川平對石門。寒風疏落木，旭日散雞豚。    <br />    野哭初聞戰，樵歌稍出村。無家問消息，作客信乾坤。   </p>   <p>    <b>     <font color=\"#FF6600\">上白帝城（公孫述僭位於此，自稱白帝）</font>    </b>    <br />    城峻隨天壁，樓高更女牆。江流思夏後，風至憶襄王。    <br />    老去聞悲角，人扶報夕陽。公孫初恃險，躍馬意何長。   </p>   <p>    <b>     <font color=\"#FF6600\">上白帝城二首</font>    </b>    <br />    江城含變態，一上一回新。天欲今朝雨，山歸萬古春。    <br />    英雄餘事業，衰邁久風塵。取醉他鄉客，相逢故國人。    <br />    兵戈猶擁蜀，賦斂強輸秦。不是煩形勝，深慚畏損神。   </p>   <p>白帝空祠廟，孤雲自往來。江山城宛轉，棟宇客徘徊。    <br />    勇略今何在，當年亦壯哉。後人將酒肉，虛殿日塵埃。    <br />    谷鳥鳴還過，林花落又開。多慚病無力，騎馬入青苔。   </p>   <p>    <b>     <font color=\"#FF6600\">武侯廟（廟在白帝西郊）</font>    </b>    <br />    遺廟丹青落，空山草木長。猶聞辭後主，不復臥南陽。   </p>   <p>    <b>     <font color=\"#FF6600\">八陣圖</font>    </b>    <br />    功蓋三分國，名高八陣圖。江流石不轉，遺恨失吞吳。   </p>   <p>    <b>     <font color=\"#FF6600\">謁先主廟（劉昭烈廟在奉節縣東六里）</font>    </b>    <br />    慘淡風雲會，乘時各有人。力侔分社稷，志屈偃經綸。    <br />    復漢留長策，中原仗老臣。雜耕心未已，歐血事酸辛。    <br />    霸氣西南歇，雄圖歷數屯。錦江元過楚，劍閣復通秦。    <br />    舊俗存祠廟，空山立鬼神。虛簷交鳥道，枯木半龍鱗。    <br />    竹送清溪月，苔移玉座春。閭閻兒女換，歌舞歲時新。    <br />    絕域歸舟遠，荒城繫馬頻。如何對搖落，況乃久風塵。    <br />    孰與關張並，功臨耿鄧親。應天才不小，得士契無鄰。    <br />    遲暮堪帷幄，飄零且釣緡。向來憂國淚，寂寞灑衣巾。   </p>   <p>    <b>     <font color=\"#FF6600\">白鹽山（白鹽崖高千餘丈，在州城東十七里）</font>    </b>    <br />    卓立群峰外，蟠根積水邊。他皆任厚地，爾獨近高天。    <br />    白榜千家邑，清秋萬估船。詞人取佳句，刻畫竟誰傳。   </p>   <p>    <b>     <font color=\"#FF6600\">灩澦堆</font>    </b>    <br />    巨積水中央，江寒出水長。沈牛答雲雨，如馬戒舟航。    <br />    天意存傾覆，神功接混茫。干戈連解纜，行止憶垂堂。   </p>   <p>    <b>     <font color=\"#FF6600\">灩澦</font>    </b>    <br />    灩澦既沒孤根深，西來水多愁太陰。江天漠漠鳥雙去，風雨時時龍一吟。    <br />    舟人漁子歌回首，估客胡商淚滿襟。寄語舟航惡年少，休翻鹽井橫黃金。   </p>   <p>    <b>     <font color=\"#FF6600\">白帝</font>    </b>    <br />    白帝城中雲出門，白帝城下雨翻盆。高江急峽雷霆鬥，翠木蒼籐日月昏。    <br />    戎馬不如歸馬逸，千家今有百家存。哀哀寡婦誅求盡，慟哭秋原何處村。   </p>   <p>    <b>     <font color=\"#FF6600\">白帝城樓</font>    </b>    <br />    江度寒山閣，城高絕塞樓。翠屏宜晚對，白谷會深遊。    <br />    急急能鳴雁，輕輕不下鷗。彝陵春色起，漸擬放扁舟。   </p>   <p>    <b>     <font color=\"#FF6600\">曉望白帝城鹽山</font>    </b>    <br />    徐步移班杖，看山仰白頭。翠深開斷壁，紅遠結飛樓。    <br />    日出清江望，暄和散旅愁。春城見松雪，始擬進歸舟。   </p>   <p>    <b>     <font color=\"#FF6600\">白帝城最高樓</font>    </b>    <br />    城尖徑昃旌旆愁，獨立縹緲之飛樓。峽坼雲霾龍虎臥，江清日抱黿鼉游。    <br />    扶桑西枝對斷石，弱水東影隨長流。杖藜歎世者誰子，泣血迸空回白頭。   </p>   <p>    <b>     <font color=\"#FF6600\">白帝樓</font>    </b>    <br />    漠漠虛無裡，連連睥睨侵。樓光去日遠，峽影入江深。    <br />    臘破思端綺，春歸待一金。去年梅柳意，還欲攪邊心。   </p>   <p>    <b>     <font color=\"#FF6600\">陪諸公上白帝城宴越公堂之作（越公楊素所建）</font>    </b>    <br />    此堂存古制，城上俯江郊。落構垂雲雨，荒階蔓草茅。    <br />    柱穿蜂溜蜜，棧缺燕添巢。坐接春杯氣，心傷艷蕊梢。    <br />    英靈如過隙，宴衎願投膠。莫問東流水，生涯未即拋。   </p>   <p>    <b>     <font color=\"#FF6600\">峽隘</font>    </b>    <br />    聞說江陵府，雲沙靜眇然。白魚如切玉，朱橘不論錢。    <br />    水有遠湖樹，人今何處船。青山各在眼，卻望峽中天。   </p>   <p>    <b>     <font color=\"#FF6600\">諸葛廟</font>    </b>    <br />    久遊巴子國，屢入武侯祠。竹日斜虛寢，溪風滿薄帷。    <br />    君臣當共濟，賢聖亦同時。翊戴歸先主，併吞更出師。    <br />    蟲蛇穿畫壁，巫覡醉蛛絲。欻憶吟梁父，躬耕也未遲。   </p>   <p>    <b>     <font color=\"#FF6600\">峽口二首</font>    </b>    <br />    峽口大江間，西南控百蠻。城欹連粉堞，岸斷更青山。    <br />    開闢多天險，防隅一水關。亂離聞鼓角，秋氣動衰顏。    <br />    時清關失險，世亂戟如林。去矣英雄事，荒哉割據心。    <br />    蘆花留客晚，楓樹坐猿深。疲苶煩親故，諸侯數賜金。   </p>   <p>    <b>     <font color=\"#FF6600\">天池</font>    </b>    <br />    天池馬不到，嵐壁鳥才通。百頃青雲杪，層波白石中。    <br />    鬱紆騰秀氣，蕭瑟浸寒空。直對巫山出，兼疑夏禹功。    <br />    魚龍開闢有，菱芡古今同。聞道奔雷黑，初看浴日紅。    <br />    飄零神女雨，斷續楚王風。欲問支機石，如臨獻寶宮。    <br />    九秋驚雁序，萬里狎漁翁。更是無人處，誅茅任薄躬。   </p>   <p>    <b>     <font color=\"#FF6600\">瞿塘兩崖</font>    </b>    <br />    三峽傳何處，雙崖壯此門。入天猶石色，穿水忽雲根。    <br />    猱玃鬚髯古，蛟龍窟宅尊。羲和冬馭近，愁畏日車翻。   </p>   <p>    <b>     <font color=\"#FF6600\">夔州歌十絕句</font>    </b>    <br />    中巴之東巴東山，江水開闢流其間。白帝高為三峽鎮，夔州險過百牢關。   </p>   <p>白帝夔州各異城，蜀江楚峽混殊名。英雄割據非天意，霸主併吞在物情。</p>   <p>群雄競起問前朝，王者無外見今朝。比訝漁陽結怨恨，元聽舜日舊簫韶。</p>   <p>赤甲白鹽俱刺天，閭閻繚繞接山巔。楓林橘樹丹青合，復道重樓錦繡懸。</p>   <p>瀼東瀼西一萬家，江北江南春冬花。背飛鶴子遺瓊蕊，相趁鳧雛入蔣牙。</p>   <p>東屯稻畦一百頃，北有澗水通青苗。晴浴狎鷗分處處，雨隨神女下朝朝。</p>   <p>蜀麻吳鹽自古通，萬斛之舟行若風。長年三老長歌裡，白晝攤錢高浪中。</p>   <p>憶昔咸陽都市合，山水之圖張賣時。巫峽曾經寶屏見，楚宮猶對碧峰疑。</p>   <p>武侯祠堂不可忘，中有松柏參天長。干戈滿地客愁破，雲日如火炎天涼。</p>   <p>閬風玄圃與蓬壺，中有高堂天下無。借問夔州壓何處，峽門江腹擁城隅。</p>   <p>    <b>     <font color=\"#FF6600\">上卿翁請修武侯廟，遺像缺落，時崔卿權夔州</font>    </b>    <br />    大賢為政即多聞，刺史真符不必分。尚有西郊諸葛廟，臥龍無首對江濆。   </p>   <p>    <b>     <font color=\"#FF6600\">偶題</font>    </b>    <br />    文章千古事，得失寸心知。作者皆殊列，名聲豈浪垂。    <br />    騷人嗟不見，漢道盛於斯。前輩飛騰入，餘波綺麗為。    <br />    後賢兼舊列，歷代各清規。法自儒家有，心從弱歲疲。    <br />    永懷江左逸，多病鄴中奇。騄驥皆良馬，騏驎帶好兒。    <br />    車輪徒已斫，堂構惜仍虧。漫作潛夫論，虛傳幼婦碑。    <br />    緣情慰漂蕩，抱疾屢遷移。經濟慚長策，飛棲假一枝。    <br />    塵沙傍蜂蠆，江峽繞蛟螭。蕭瑟唐虞遠，聯翩楚漢危。    <br />    聖朝兼盜賊，異俗更喧卑。鬱鬱星辰劍，蒼蒼雲雨池。    <br />    兩都開幕府，萬宇插軍麾。南海殘銅柱，東風避月支。    <br />    音書恨烏鵲，號怒怪熊羆。稼穡分詩興，柴荊學土宜。    <br />    故山迷白閣，秋水隱黃陂。不敢要佳句，愁來賦別離。   </p>   <p>    <b>     <font color=\"#FF6600\">秋興八首</font>    </b>    <br />    玉露凋傷楓樹林，巫山巫峽氣蕭森。江間波浪兼天湧，塞上風雲接地陰。    <br />    叢菊兩開他日淚，孤舟一繫故園心。寒衣處處催刀尺，白帝城高急暮砧。   </p>   <p>夔府孤城落日斜，每依南斗望京華。聽猿實下三聲淚，奉使虛隨八月查。    <br />    畫省香爐違伏枕，山樓粉堞隱悲笳。請看石上籐蘿月，已映洲前蘆荻花。   </p>   <p>千家山郭靜朝暉，一日江樓坐翠微。信宿漁人還泛泛，清秋燕子故飛飛。    <br />    匡衡抗疏功名薄，劉向傳經心事違。同學少年多不賤，五陵衣馬自輕肥。   </p>   <p>聞道長安似弈棋，百年世事不勝悲。王侯第宅皆新主，文武衣冠異昔時。    <br />    直北關山金鼓振，征西車馬羽書遲。魚龍寂寞秋江冷，故國平居有所思。   </p>   <p>蓬萊宮闕對南山，承露金莖霄漢間。西望瑤池降王母，東來紫氣滿函關。    <br />    雲移雉尾開宮扇，日繞龍鱗識聖顏。一臥滄江驚歲晚，幾回青瑣照朝班。   </p>   <p>瞿唐峽口曲江頭，萬里風煙接素秋。花萼夾城通御氣，芙蓉小苑入邊愁。    <br />    朱簾繡柱圍黃鶴，錦纜牙檣起白鷗。回首可憐歌舞地，秦中自古帝王州。   </p>   <p>昆明池水漢時功，武帝旌旗在眼中。織女機絲虛月夜，石鯨鱗甲動秋風。    <br />    波漂菰米沈雲黑，露冷蓮房墜粉紅。關塞極天唯鳥道，江湖滿地一漁翁。   </p>   <p>昆吾御宿自逶迤，紫閣峰陰入渼陂。香稻啄餘鸚鵡粒，碧梧棲老鳳凰枝。    <br />    佳人拾翠春相問，仙侶同舟晚更移。彩筆昔遊干氣象，白頭吟望苦低垂。   </p>   <p>    <b>     <font color=\"#FF6600\">詠懷古跡五首</font>    </b>    <br />    支離東北風塵際，漂泊西南天地間。三峽樓台淹日月，五溪衣服共雲山。    <br />    羯胡事主終無賴，詞客哀時且未還。庾信平生最蕭瑟，暮年詩賦動江關。   </p>   <p>搖落深知宋玉悲，風流儒雅亦吾師。悵望千秋一灑淚，蕭條異代不同時。    <br />    江山故宅空文藻，雲雨荒台豈夢思。最是楚宮俱泯滅，舟人指點到今疑。   </p>   <p>群山萬壑赴荊門，生長明妃尚有村。一去紫台連朔漠，獨留青塚向黃昏。    <br />    畫圖省識春風面，環珮空歸月夜魂。千載琵琶作胡語，分明怨恨曲中論。   </p>   <p>蜀主窺吳幸三峽，崩年亦在永安宮。翠華想像空山裡，玉殿虛無野寺中。    <br />    古廟杉松巢水鶴，歲時伏臘走村翁。武侯祠屋常鄰近，一體君臣祭祀同。   </p>   <p>諸葛大名垂宇宙，宗臣遺像肅清高。三分割據紆籌策，萬古雲霄一羽毛。    <br />    伯仲之間見伊呂，指揮若定失蕭曹。福移漢祚難恢復，志決身殲軍務勞。   </p>   <p>    <b>     <font color=\"#FF6600\">諸將五首</font>    </b>    <br />    漢朝陵墓對南山，胡虜千秋尚入關。昨日玉魚蒙葬地，早時金碗出人間。    <br />    見愁汗馬西戎逼，曾閃朱旗北斗殷。多少材官守涇渭，將軍且莫破愁顏。   </p>   <p>韓公本意築三城，擬絕天驕拔漢旌。豈謂盡煩回紇馬，翻然遠救朔方兵。    <br />    胡來不覺潼關隘，龍起猶聞晉水清。獨使至尊憂社稷，諸君何以答昇平。   </p>   <p>洛陽宮殿化為烽，休道秦關百二重。滄海未全歸禹貢，薊門何處盡堯封。    <br />    朝廷袞職雖多預，天下軍儲不自供。稍喜臨邊王相國，肯銷金甲事春農。   </p>   <p>回首扶桑銅柱標，冥冥氛祲未全銷。越裳翡翠無消息，南海明珠久寂寥。    <br />    殊錫曾為大司馬，總戎皆插侍中貂。炎風朔雪天王地，只在忠臣翊聖朝。   </p>   <p>錦江春色逐人來，巫峽清秋萬壑哀。正憶往時嚴僕射，共迎中使望鄉台。    <br />    主恩前後三持節，軍令分明數舉杯。西蜀地形天下險，安危須仗出群材。   </p>   <p>    <b>     <font color=\"#FF6600\">秋日夔府詠懷奉寄鄭監李賓客一百韻</font>    </b>    <br />    絕塞烏蠻北，孤城白帝邊。飄零仍百里，消渴已三年。    <br />    雄劍鳴開匣，群書滿繫船。亂離心不展，衰謝日蕭然。    <br />    筋力妻孥問，菁華歲月遷。登臨多物色，陶冶賴詩篇。    <br />    峽束滄江起，巖排石樹圓。拂雲霾楚氣，朝海蹴吳天。    <br />    煮井為鹽速，燒畬度地偏。有時驚疊嶂，何處覓平川。    <br />    鸂鶒雙雙舞，獼猿壘壘懸。碧蘿長似帶，錦石小如錢。    <br />    春草何曾歇，寒花亦可憐。獵人吹戍火，野店引山泉。    <br />    喚起搔頭急，扶行幾屐穿。兩京猶薄產，四海絕隨肩。    <br />    幕府初交辟，郎官幸備員。瓜時猶旅寓，萍泛苦夤緣。    <br />    藥餌虛狼藉，秋風灑靜便。開襟驅瘴癘，明目掃雲煙。    <br />    高宴諸侯禮，佳人上客前。哀箏傷老大，華屋艷神仙。    <br />    南內開元曲，常時弟子傳。法歌聲變轉，滿座涕潺湲。    <br />    弔影夔州僻，迴腸杜曲煎。即今龍廄水，莫帶犬戎膻。    <br />    耿賈扶王室，蕭曹拱御筵。乘威滅蜂蠆，戮力效鷹鸇。    <br />    舊物森猶在，兇徒惡未悛。國須行戰伐，人憶止戈鋋。    <br />    奴僕何知禮，恩榮錯與權。胡星一彗孛，黔首遂拘攣。    <br />    哀痛絲綸切，煩苛法令蠲。業成陳始王，兆喜出於畋。    <br />    宮禁經綸密，台階翊戴全。熊羆載呂望，鴻雁美周宣。    <br />    側聽中興主，長吟不世賢。音徽一柱數，道里下牢千。    <br />    鄭李光時論，文章並我先。陰何尚清省，沈宋欻聯翩。    <br />    律比崑崙竹，音知燥濕弦。風流俱善價，愜當久忘筌。    <br />    置驛常如此，登龍蓋有焉。雖云隔禮數，不敢墜周旋。    <br />    高視收人表，虛心味道玄。馬來皆汗血，鶴唳必青田。    <br />    羽翼商山起，蓬萊漢閣連。管寧紗帽淨，江令錦袍鮮。    <br />    東郡時題壁，南湖日扣舷。遠遊凌絕境，佳句染華箋。    <br />    每欲孤飛去，徒為百慮牽。生涯已寥落，國步乃迍邅。    <br />    衾枕成蕪沒，池塘作棄捐。別離憂怛怛，伏臘涕漣漣。    <br />    露菊班豐鎬，秋蔬影澗瀍。共誰論昔事，幾處有新阡。    <br />    富貴空回首，喧爭懶著鞭。兵戈塵漠漠，江漢月娟娟。    <br />    侷促看秋燕，蕭疏聽晚蟬。彫蟲蒙記憶，烹鯉問沈綿。    <br />    卜羨君平杖，偷存子敬氈。囊虛把釵釧，米盡坼花鈿。    <br />    甘子陰涼葉，茅齋八九椽。陣圖沙北岸，市暨瀼西巔。    <br />    羈絆心常折，棲遲病即痊。紫收岷嶺芋，白種陸池蓮。    <br />    色好梨勝頰，穰多栗過拳。敕廚唯一味，求飽或三鱣。    <br />    兒去看魚笱，人來坐馬韉。縛柴門窄窄，通竹溜涓涓。    <br />    塹抵公畦稜，村依野廟壖。缺籬將棘拒，倒石賴籐纏。    <br />    借問頻朝謁，何如穩醉眠。誰云行不逮，自覺坐能堅。    <br />    霧雨銀章澀，馨香粉署妍。紫鸞無近遠，黃雀任翩翾。    <br />    困學違從眾，明公各勉旃。聲華夾宸極，早晚到星躔。    <br />    懇諫留匡鼎，諸儒引服虔。不逢輸鯁直，會是正陶甄。    <br />    宵旰憂虞軫，黎元疾苦駢。雲台終日畫，青簡為誰編。    <br />    行路難何有，招尋興已專。由來具飛楫，暫擬控鳴弦。    <br />    身許雙峰寺，門求七祖禪。落帆追宿昔，衣褐向真詮。    <br />    安石名高晉，昭王客赴燕。途中非阮籍，查上似張騫。    <br />    披拂雲寧在，淹留景不延。風期終破浪，水怪莫飛涎。    <br />    他日辭神女，傷春怯杜鵑。淡交隨聚散，澤國繞迴旋。    <br />    本自依迦葉，何曾藉偓佺。爐峰生轉盼，橘井尚高褰。    <br />    東走窮歸鶴，南征盡跕鳶。晚聞多妙教，卒踐塞前愆。    <br />    顧凱丹青列，頭陀琬琰鐫。眾香深黯黯，幾地肅芊芊。    <br />    勇猛為心極，清羸任體孱。金篦空刮眼，鏡象未離銓。   </p>   <p>    <b>     <font color=\"#FF6600\">贈李八秘書別三十韻</font>    </b>    <br />    往時中補右，扈蹕上元初。反氣凌行在，妖星下直廬。    <br />    六龍瞻漢闕，萬騎略姚墟。玄朔回天步，神都憶帝車。    <br />    一戎才汗馬，百姓免為魚。通籍蟠螭印，差肩列鳳輿。    <br />    事殊迎代邸，喜異賞朱虛。寇盜方歸順，乾坤欲晏如。    <br />    不才同補袞，奉詔許牽裾。鴛鷺叨雲閣，麒麟滯玉除。    <br />    文園多病後，中散舊交疏。飄泊哀相見，平生意有餘。    <br />    風煙巫峽遠，台榭楚宮虛。觸目非論故，新文尚起予。    <br />    清秋凋碧柳，別浦落紅蕖。消息多旗幟，經過歎里閭。    <br />    戰連唇齒國，軍急羽毛書。幕府籌頻問，山家藥正鋤。    <br />    台星入朝謁，使節有吹噓。西蜀災長弭，南翁憤始攄。    <br />    對揚抏士卒，干沒費倉儲。勢藉兵須用，功無禮忽諸。    <br />    御鞍金騕褭，宮硯玉蟾蜍。拜舞銀鉤落，恩波錦帕舒。    <br />    此行非不濟，良友昔相於。去旆依顏色，沿流想疾徐。    <br />    沈綿疲井臼，倚薄似樵漁。乞米煩佳客，鈔詩聽小胥。    <br />    杜陵斜晚照，潏水帶寒淤。莫話清溪發，蕭蕭白映梳。   </p>   <p>    <b>     <font color=\"#FF6600\">寄劉峽州伯華使君四十韻</font>    </b>    <br />    峽內多雲雨，秋來尚郁蒸。遠山朝白帝，深水謁彝陵。    <br />    遲暮嗟為客，西南喜得朋。哀猿更起坐，落雁失飛騰。    <br />    伏枕思瓊樹，臨軒對玉繩。青松寒不落，碧海闊逾澄。    <br />    昔歲文為理，群公價盡增。家聲同令聞，時論以儒稱。    <br />    太后當朝肅，多才接跡升。翠虛捎魍魎，丹極上鶤鵬。    <br />    宴引春壺滿，恩分夏簟冰。雕章五色筆，紫殿九華燈。    <br />    學並盧王敏，書偕褚薛能。老兄真不墜，小子獨無承。    <br />    近有風流作，聊從月繼征。放蹄知赤驥，捩翅服蒼鷹。   </p>   <p>卷軸來何晚，襟懷庶可憑。會期吟諷數，益破旅愁凝。    <br />    雕刻初誰料，纖毫欲自矜。神融躡飛動，戰勝洗侵凌。    <br />    妙取筌蹄棄，高宜百萬層。白頭遺恨在，青竹几人登。    <br />    回首追談笑，勞歌跼寢興。年華紛已矣，世故莽相仍。    <br />    刺史諸侯貴，郎官列宿應。潘生驂閣遠，黃霸璽書增。    <br />    乳贙號攀石，饑鼯訴落籐。藥囊親道士，灰劫問胡僧。    <br />    憑久烏皮折，簪稀白帽稜。林居看蟻穴，野食行魚罾。    <br />    筋力交凋喪，飄零免戰兢。皆為百里宰，正似六安丞。    <br />    奼女縈新裹，丹砂冷舊秤。但求椿壽永，莫慮杞天崩。    <br />    煉骨調情性，張兵撓棘矜。養生終自惜，伐數必全懲。    <br />    政術甘疏誕，詞場愧服膺。展懷詩誦魯，割愛酒如澠。    <br />    咄咄寧書字，冥冥欲避矰。江湖多白鳥，天地有青蠅。   </p>   <p>    <b>     <font color=\"#FF6600\">夔府書懷四十韻</font>    </b>    <br />    昔罷河西尉，初興薊北師。不才名位晚，敢恨省郎遲。    <br />    扈聖崆峒日，端居灩澦時。萍流仍汲引，樗散尚恩慈。    <br />    遂阻雲台宿，常懷湛露詩。翠華森遠矣，白首颯淒其。    <br />    拙被林泉滯，生逢酒賦欺。文園終寂寞，漢閣自磷緇。    <br />    病隔君臣議，慚紆德澤私。揚鑣驚主辱，拔劍撥年衰。    <br />    社稷經綸地，風雲際會期。血流紛在眼，涕灑亂交頤。    <br />    四瀆樓船泛，中原鼓角悲。賊壕連白翟，戰瓦落丹墀。    <br />    先帝嚴靈寢，宗臣切受遺。恆山猶突騎，遼海競張旗。    <br />    田父嗟膠漆，行人避蒺藜。總戎存大體，降將飾卑詞。    <br />    楚貢何年絕，堯封舊俗疑。長吁翻北寇，一望捲西夷。    <br />    不必陪玄圃，超然待具茨。凶兵鑄農器，講殿辟書帷。    <br />    廟算高難測，天憂實在茲。形容真潦倒，答效莫支持。    <br />    使者分王命，群公各典司。恐乖均賦斂，不似問瘡痍。    <br />    萬里煩供給，孤城最怨思。綠林寧小患，雲夢欲難追。    <br />    即事須嘗膽，蒼生可察眉。議堂猶集鳳，正觀是元龜。    <br />    處處喧飛檄，家家急競錐。蕭車安不定，蜀使下何之。    <br />    釣瀨疏墳籍，耕巖進弈棋。地蒸餘破扇，冬暖更纖絺。    <br />    豺遘哀登楚，麟傷泣象尼。衣冠迷適越，藻繪憶遊睢。    <br />    賞月延秋桂，傾陽逐露葵。大庭終反樸，京觀且殭屍。    <br />    高枕虛眠晝，哀歌欲和誰。南宮載勳業，凡百慎交綏。   </p>   <p>    <b>     <font color=\"#FF6600\">解悶十二首</font>    </b>    <br />    草閣柴扉星散居，浪翻江黑雨飛初。山禽引子哺紅果，溪友得錢留白魚。   </p>   <p>商胡離別下揚州，憶上西陵故驛樓。為問淮南米貴賤，老夫乘興欲東流。</p>   <p>一辭故國十經秋，每見秋瓜憶故丘。今日南湖採薇蕨，何人為覓鄭瓜州。</p>   <p>沈范早知何水部，曹劉不待薛郎中。獨當省署開文苑，兼泛滄浪學釣翁。</p>   <p>李陵蘇武是吾師，孟子論文更不疑。一飯未曾留俗客，數篇今見古人詩。</p>   <p>復憶襄陽孟浩然，清詩句句盡堪傳。即今耆舊無新語，漫釣槎頭縮頸    <a target=\"_blank\" href=\"http://140.111.1.40/yitic/frc/frc17359.htm\">●</a>。   </p>   <p>陶冶性靈在底物，新詩改罷自長吟。孰知二謝將能事，頗學陰何苦用心。</p>   <p>不見高人王右丞，藍田丘壑漫寒籐。最傳秀句寰區滿，未絕風流相國能。</p>   <p>先帝貴妃今寂寞，荔枝還復入長安。炎方每續朱櫻獻，玉座應悲白露團。</p>   <p>憶過瀘戎摘荔枝，青峰隱映石逶迤。京中舊見無顏色，紅顆酸甜只自知。</p>   <p>翠瓜碧李沈玉甃，赤梨葡萄寒露成。可憐先不異枝蔓，此物娟娟長遠生。</p>   <p>側生野岸及江蒲，不熟丹宮滿玉壺。雲壑布衣駘背死，勞生重馬翠眉鬚。</p>   <p>    <b>     <font color=\"#FF6600\">復愁十二首</font>    </b>    <br />    人煙生處僻，虎跡過新蹄。野鶻翻窺草，村船逆上溪。   </p>   <p>釣艇收緡盡，昏鴉接翅歸。月生初學扇，雲細不成衣。</p>   <p>萬國尚防寇，故園今若何。昔歸相識少，早已戰場多。</p>   <p>身覺省郎在，家須農事歸。年深荒草徑，老恐失柴扉。</p>   <p>金絲鏤箭鏃，皂尾制旗竿。一自風塵起，猶嗟行路難。</p>   <p>胡虜何曾盛，干戈不肯休。閭閻聽小子，談話覓封侯。</p>   <p>貞觀銅牙弩，開元錦獸張。花門小前好，此物棄沙場。</p>   <p>今日翔麟馬，先宜駕鼓車。無勞問河北，諸將覺榮華。</p>   <p>任轉江淮粟，休添苑囿兵。由來貔虎士，不滿鳳凰城。</p>   <p>江上亦秋色，火雲終不移。巫山猶錦樹，南國且黃鸝。</p>   <p>每恨陶彭澤，無錢對菊花。如今九日至，自覺酒須賒。</p>   <p>病減詩仍拙，吟多意有餘。莫看江總老，猶被賞時魚。</p>   <p>    <b>     <font color=\"#FF6600\">承聞河北諸道節度入朝歡喜口號絕句十二首</font>    </b>    <br />    祿山作逆降天誅，更有思明亦已無。洶洶人寰猶不定，時時鬥戰欲何須。   </p>   <p>社稷蒼生計必安，蠻夷雜種錯相干。周宣漢武今王是，孝子忠臣後代看。</p>   <p>喧喧道路多歌謠，河北將軍盡入朝。始是乾坤王室正，卻交江漢客魂銷。</p>   <p>不道諸公無表來，茫然庶事遣人猜。擁兵相學干戈銳，使者徒勞百萬回。</p>   <p>鳴玉鏘金盡正臣，修文偃武不無人。興王會靜妖氛氣，聖壽宜過一萬春。</p>   <p>英雄見事若通神，聖哲為心小一身。燕趙休矜出佳麗，宮闈不擬選才人。</p>   <p>抱病江天白首郎，空山樓閣暮春光。衣冠是日朝天子，草奏何時入帝鄉。</p>   <p>澶漫山東一百州，削成如桉抱青丘。苞茅重入歸關內，王祭還供盡海頭。</p>   <p>東逾遼水北滹沱，星像風雲喜共和。紫氣關臨天地闊，黃金台貯俊賢多。</p>   <p>漁陽突騎邯鄲兒，酒酣並轡金鞭垂。意氣即歸雙闕舞，雄豪復遣五陵知。</p>   <p>李相將軍擁薊門，白頭雖老赤心存。竟能盡說諸侯入，知有從來天子尊。</p>   <p>十二年來多戰場，天威已息陣堂堂。神靈漢代中興主，功業汾陽異姓王。</p>   <p>    <b>     <font color=\"#FF6600\">喜聞盜賊蕃寇總退口號五首</font>    </b>    <br />    蕭關隴水入官軍，青海黃河捲塞雲。北極轉愁龍虎氣，西戎休縱犬羊群。   </p>   <p>贊普多教使入秦，數通和好止煙塵。朝廷忽用哥舒將，殺伐虛悲公主親。</p>   <p>崆峒西極過崑崙，駝馬由來擁國門。逆氣數年吹路斷，蕃人聞道漸星奔。</p>   <p>勃律天西采玉河，堅昆碧碗最來多。舊隨漢使千堆寶，少答胡王萬匹羅。</p>   <p>今春喜氣滿乾坤，南北東西拱至尊。大曆二年調玉燭，玄元皇帝聖雲孫。</p>   <p>    <b>     <font color=\"#FF6600\">洞房</font>    </b>    <br />    洞房環珮冷，玉殿起秋風。秦地應新月，龍池滿舊宮。    <br />    繫舟今夜遠，清漏往時同。萬里黃山北，園陵白露中。   </p>   <p>    <b>     <font color=\"#FF6600\">宿昔</font>    </b>    <br />    宿昔青門裡，蓬萊仗數移。花嬌迎雜樹，龍喜出平池。    <br />    落日留王母，微風倚少兒。宮中行樂秘，少有外人知。   </p>   <p>    <b>     <font color=\"#FF6600\">能畫</font>    </b>    <br />    能畫毛延壽，投壺郭舍人。每蒙天一笑，復似物皆春。    <br />    政化平如水，皇恩斷若神。時時用抵戲，亦未雜風塵。   </p>   <p>    <b>     <font color=\"#FF6600\">鬥雞</font>    </b>    <br />    鬥雞初賜錦，舞馬既登床。簾下宮人出，樓前御柳長。    <br />    仙遊終一閟，女樂久無香。寂寞驪山道，清秋草木黃。   </p>   <p>    <b>     <font color=\"#FF6600\">鸚鵡（一作翦羽）</font>    </b>    <br />    鸚鵡含愁思，聰明憶別離。翠衿渾短盡，紅觜漫多知。    <br />    未有開籠日，空殘舊宿枝。世人憐復損，何用羽毛奇。   </p>   <p>    <b>     <font color=\"#FF6600\">歷歷</font>    </b>    <br />    歷歷開元事，分明在眼前。無端盜賊起，忽已歲時遷。    <br />    巫峽西江外，秦城北斗邊。為郎從白首，臥病數秋天。   </p>   <p>    <b>     <font color=\"#FF6600\">洛陽</font>    </b>    <br />    洛陽昔陷沒，胡馬犯潼關。天子初愁思，都人慘別顏。    <br />    清笳去宮闕，翠蓋出關山。故老仍流涕，龍髯幸再攀。   </p>   <p>    <b>     <font color=\"#FF6600\">驪山</font>    </b>    <br />    驪山絕望幸，花萼罷登臨。地下無朝燭，人間有賜金。    <br />    鼎湖龍去遠，銀海雁飛深。萬歲蓬萊日，長懸舊羽林。   </p>   <p>    <b>     <font color=\"#FF6600\">提封</font>    </b>    <br />    提封漢天下，萬國尚同心。借問懸車守，何如儉德臨。    <br />    時征俊乂入，草竊犬羊侵。願戒兵猶火，恩加四海深。   </p>   <p>    <b>     <font color=\"#FF6600\">覆舟二首</font>    </b>    <br />    巫峽盤渦曉，黔陽貢物秋。丹砂同隕石，翠羽共沉舟。    <br />    羈使空斜影，龍居閟積流。篙工幸不溺，俄頃逐輕鷗。    <br />    竹宮時望拜，桂館或求仙。奼女臨波日，神光照夜年。    <br />    徒聞斬蛟劍，無復爨犀船。使者隨秋色，迢迢獨上天。   </p>   <p>    <b>     <font color=\"#FF6600\">垂白（一作白首）</font>    </b>    <br />    垂白馮唐老，清秋宋玉悲。江喧長少睡，樓迥獨移時。    <br />    多難身何補，無家病不辭。甘從千日醉，未許七哀詩。   </p>   <p>    <b>     <font color=\"#FF6600\">草閣</font>    </b>    <br />    草閣臨無地，柴扉永不關。魚龍回夜水，星月動秋山。    <br />    久露清初濕，高雲薄未還。泛舟慚小婦，飄泊損紅顏。   </p>   <p>    <b>     <font color=\"#FF6600\">江月</font>    </b>    <br />    江月光於水，高樓思殺人。天邊長作客，老去一沾巾。    <br />    玉露團清影，銀河沒半輪。誰家挑錦字，滅燭翠眉顰。   </p>   <p>    <b>     <font color=\"#FF6600\">江上</font>    </b>    <br />    江上日多雨，蕭蕭荊楚秋。高風下木葉，永夜攬貂裘。    <br />    勳業頻看鏡，行藏獨倚樓。時危思報主，衰謝不能休。   </p>   <p>    <b>     <font color=\"#FF6600\">中夜</font>    </b>    <br />    中夜江山靜，危樓望北辰。長為萬里客，有愧百年身。    <br />    故國風雲氣，高堂戰伐塵。胡雛負恩澤，嗟爾太平人。   </p>   <p>    <b>     <font color=\"#FF6600\">江漢</font>    </b>    <br />    江漢思歸客，乾坤一腐儒。片雲天共遠，永夜月同孤。    <br />    落日心猶壯，秋風病欲疏。古來存老馬，不必取長途。   </p>   <p>    <b>     <font color=\"#FF6600\">白露</font>    </b>    <br />    白露團甘子，清晨散馬蹄。圃開連石樹，船渡入江溪。    <br />    憑几看魚樂，回鞭急鳥棲。漸知秋實美，幽徑恐多蹊。   </p>   <p>    <b>     <font color=\"#FF6600\">孟氏（集有過孟十二倉曹十四主簿兄弟詩）</font>    </b>    <br />    孟氏好兄弟，養親唯小園。承顏胝手足，坐客強盤飧。    <br />    負米力葵外，讀書秋樹根。卜鄰慚近捨，訓子學誰門。   </p>   <p>    <b>     <font color=\"#FF6600\">吾宗（衛倉曹崇簡）</font>    </b>    <br />    吾宗老孫子，質樸古人風。耕鑿安時論，衣冠與世同。    <br />    在家常早起，憂國願年豐。語及君臣際，經書滿腹中。   </p>   <p>    <b>     <font color=\"#FF6600\">有歎</font>    </b>    <br />    壯心久零落，白首寄人間。天下兵常鬥，江東客未還。    <br />    窮猿號雨雪，老馬怯關山。武德開元際，蒼生豈重攀。   </p>   <p>    <b>     <font color=\"#FF6600\">冬深（一作即日）</font>    </b>    <br />    花葉隨天意，江溪共石根。早霞隨類影，寒水各依痕。    <br />    易下楊朱淚，難招楚客魂。風濤暮不穩，捨棹宿誰門。   </p>   <p>    <b>     <font color=\"#FF6600\">不寐</font>    </b>    <br />    瞿塘夜水黑，城內改更籌。翳翳月沉霧，輝輝星近樓。    <br />    氣衰甘少寐，心弱恨和愁。多壘滿山谷，桃源無處求。   </p>   <p>    <b>     <font color=\"#FF6600\">月圓</font>    </b>    <br />    孤月當樓滿，寒江動夜扉。委波金不定，照席綺逾依。    <br />    未缺空山靜，高懸列宿稀。故園松桂發，萬里共清輝。   </p>   <p>    <b>     <font color=\"#FF6600\">中宵</font>    </b>    <br />    西閣百尋餘，中宵步綺疏。飛星過水白，落月動沙虛。    <br />    擇木知幽鳥，潛波想巨魚。親朋滿天地，兵甲少來書。   </p>   <p>    <b>     <font color=\"#FF6600\">遣愁</font>    </b>    <br />    養拙蓬為戶，茫茫何所開。江通神女館，地隔望鄉台。    <br />    漸惜容顏老，無由弟妹來。兵戈與人事，回首一悲哀。   </p>   <p>    <b>     <font color=\"#FF6600\">秋清</font>    </b>    <br />    高秋蘇病氣，白髮自能梳。藥餌憎加減，門庭悶掃除。    <br />    杖藜還客拜，愛竹遣兒書。十月江平穩，輕舟進所如。   </p>   <p>    <b>     <font color=\"#FF6600\">傷秋</font>    </b>    <br />    林僻來人少，山長去鳥微。高秋收畫扇，久客掩荊扉。    <br />    懶慢頭時櫛，艱難帶減圍。將軍猶汗馬，天子尚戎衣。    <br />    白蔣風飆脆，殷檉曉夜稀。何年減豺虎，似有故園歸。   </p>   <p>    <b>     <font color=\"#FF6600\">秋峽</font>    </b>    <br />    江濤萬古峽，肺氣久衰翁。不寐防巴虎，全生狎楚童。    <br />    衣裳垂素髮，門巷落丹楓。常怪商山老，兼存翊贊功。   </p>   <p>    <b>     <font color=\"#FF6600\">南極</font>    </b>    <br />    南極青山眾，西江白谷分。古城疏落木，荒戍密寒雲。    <br />    歲月蛇常見，風飆虎或聞。近身皆鳥道，殊俗自人群。    <br />    睥睨登哀柝，矛弧照夕曛。亂離多醉尉，愁殺李將軍。   </p>   <p>    <b>     <font color=\"#FF6600\">搖落</font>    </b>    <br />    搖落巫山暮，寒江東北流。煙塵多戰鼓，風浪少行舟。    <br />    鵝費羲之墨，貂餘季子裘。長懷報明主，臥病復高秋。   </p>   <p>    <b>     <font color=\"#FF6600\">耳聾</font>    </b>    <br />    生年鶡冠子，歎世鹿皮翁。眼復幾時暗，耳從前月聾。    <br />    猿鳴秋淚缺，雀噪晚愁空。黃落驚山樹，呼兒問朔風。   </p>   <p>    <b>     <font color=\"#FF6600\">獨坐二首</font>    </b>    <br />    竟日雨冥冥，雙崖洗更青。水花寒落岸，山鳥暮過庭。    <br />    暖老須燕玉，充飢憶楚萍。胡笳在樓上，哀怨不堪聽。    <br />    白狗斜臨北，黃牛更在東。峽雲常照夜，江月會兼風。    <br />    曬藥安垂老，應門試小童。亦知行不逮，苦恨耳多聾。   </p>   <p>    <b>     <font color=\"#FF6600\">遠遊</font>    </b>    <br />    江闊浮高棟，雲長出斷山。塵沙連越巂，風雨暗荊蠻。    <br />    雁矯銜蘆內，猿啼失木間。弊裘蘇季子，歷國未知還。   </p>   <p>    <b>     <font color=\"#FF6600\">夜（一作秋夜客舍）</font>    </b>    <br />    露下天高秋水清，空山獨夜旅魂驚。疏燈自照孤帆宿，新月猶懸雙杵鳴。    <br />    南菊再逢人臥病，北書不至雁無情。步蟾倚杖看牛斗，銀漢遙應接鳳城。   </p>   <p>    <b>     <font color=\"#FF6600\">暮春</font>    </b>    <br />    臥病擁塞在峽中，瀟湘洞庭虛映空。楚天不斷四時雨，巫峽常吹千里風。    <br />    沙上草閣柳新暗，城邊野池蓮欲紅。暮春鴛鷺立洲渚，挾子翻飛還一叢。   </p>   <p>    <b>     <font color=\"#FF6600\">晴二首</font>    </b>    <br />    久雨巫山暗，新晴錦繡文。碧知湖外草，紅見海東雲。    <br />    竟日鶯相和，摩霄鶴數群。野花乾更落，風處急紛紛。    <br />    啼烏爭引子，鳴鶴不歸林。下食遭泥去，高飛恨久陰。    <br />    雨聲沖塞盡，日氣射江深。回首周南客，驅馳魏闕心。   </p>   <p>    <b>     <font color=\"#FF6600\">雨</font>    </b>    <br />    始賀天休雨，還嗟地出雷。驟看浮峽過，密作渡江來。    <br />    牛馬行無色，蛟龍斗不開。干戈盛陰氣，未必自陽台。   </p>   <p>    <b>     <font color=\"#FF6600\">月三首</font>    </b>    <br />    斷續巫山雨，天河此夜新。若無青嶂月，愁殺白頭人。    <br />    魍魎移深樹，蝦蟆動半輪。故園當北斗，直指照西秦。   </p>   <p>並照巫山出，新窺楚水清。羈棲愁裡見，二十四回明。    <br />    必驗升沉體，如知進退情。不違銀漢落，亦伴玉繩橫。   </p>   <p>萬里瞿塘峽，春來六上弦。時時開暗室，故故滿青天。    <br />    爽合風襟靜，高當淚臉懸。南飛有烏鵲，夜久落江邊。   </p>   <p>    <b>     <font color=\"#FF6600\">雨</font>    </b>    <br />    萬木雲深隱，連山雨未開。風扉掩不定，水鳥過仍回。    <br />    鮫館如鳴杼，樵舟豈伐枚。清涼破炎毒，衰意欲登台。   </p>   <p>    <b>     <font color=\"#FF6600\">晚晴</font>    </b>    <br />    返照斜初徹，浮雲薄未歸。江虹明遠飲，峽雨落餘飛。    <br />    鳧雁終高去，熊羆覺自肥。秋分客尚在，竹露夕微微。   </p>   <p>    <b>     <font color=\"#FF6600\">夜雨</font>    </b>    <br />    小雨夜復密，回風吹早秋。野涼侵閉戶，江滿帶維舟。    <br />    通籍恨多病，為郎忝薄遊。天寒出巫峽，醉別仲宣樓。   </p>   <p>    <b>     <font color=\"#FF6600\">更題</font>    </b>    <br />    只應踏初雪，騎馬發荊州。直怕巫山雨，真傷白帝秋。    <br />    群公蒼玉珮，天子翠雲裘。同捨晨趨侍，胡為淹此留。   </p>   <p>    <b>     <font color=\"#FF6600\">歸</font>    </b>    <br />    束帶還騎馬，東西卻渡船。林中才有地，峽外絕無天。    <br />    虛白高人靜，喧卑俗累牽。他鄉悅遲暮，不敢廢詩篇。   </p>   <p>    <b>     <font color=\"#FF6600\">返照</font>    </b>    <br />    楚王宮北正黃昏，白帝城西過雨痕。返照入江翻石壁，    <br />    歸雲擁樹失山村。衰年肺病唯高枕，絕塞愁時早閉門。    <br />    不可久留豺虎亂，南方實有未招魂。   </p>   <p>    <b>     <font color=\"#FF6600\">熱三首</font>    </b>    <br />    雷霆空霹靂，雲雨竟虛無。炎赫衣流汗，低垂氣不蘇。    <br />    乞為寒水玉，願作冷秋菰。何似兒童歲，風涼出舞雩。   </p>   <p>瘴雲終不滅，瀘水復西來。閉戶人高臥，歸林鳥卻回。    <br />    峽中都似火，江上只空雷。想見陰宮雪，風門颯踏開。   </p>   <p>朱李沈不冷，雕胡炊屢新。將衰骨盡痛，被褐味空頻。    <br />    欻翕炎蒸景，飄搖征戍人。十年可解甲，為爾一沾巾。   </p>   <p>    <b>     <font color=\"#FF6600\">日暮</font>    </b>    <br />    牛羊下來久，各已閉柴門。風月自清夜，江山非故園。    <br />    石泉流暗壁，草露滴秋根。頭白燈明裡，何須花燼繁。   </p>   <p>    <b>     <font color=\"#FF6600\">八月十五夜月二首</font>    </b>    <br />    滿目飛明鏡，歸心折大刀。轉蓬行地遠，攀桂仰天高。    <br />    水路疑霜雪，林棲見羽毛。此時瞻白兔，直欲數秋毫。   </p>   <p>稍下巫山峽，猶銜白帝城。氣沈全浦暗，輪側半樓明。    <br />    刁斗皆催曉，蟾蜍且自傾。張弓倚殘魄，不獨漢家營。   </p>   <p>    <b>     <font color=\"#FF6600\">十六夜玩月</font>    </b>    <br />    舊挹金波爽，皆傳玉露秋。關山隨地闊，河漢近人流。    <br />    谷口樵歸唱，孤城笛起愁。巴童渾不寢，半夜有行舟。   </p>   <p>    <b>     <font color=\"#FF6600\">十七夜對月</font>    </b>    <br />    秋月仍圓夜，江村獨老身。捲簾還照客，倚杖更隨人。    <br />    光射潛虯動，明翻宿鳥頻。茅齋依橘柚，清切露華新。   </p>   <p>    <b>     <font color=\"#FF6600\">村雨</font>    </b>    <br />    雨聲傳兩夜，寒事颯高秋。挈帶看朱紱，開箱睹黑裘。    <br />    世情只益睡，盜賊敢忘憂。松菊新沾洗，茅齋慰遠遊。   </p>   <p>    <b>     <font color=\"#FF6600\">雨晴</font>    </b>    <br />    雨時山不改，晴罷峽如新。天路看殊俗，秋江思殺人。    <br />    有猿揮淚盡，無犬附書頻。故國愁眉外，長歌欲損神。   </p>   <p>    <b>     <font color=\"#FF6600\">晚晴吳郎見過北捨</font>    </b>    <br />    圃畦新雨潤，愧子廢鋤來。竹杖交頭拄，柴扉隔徑開。    <br />    欲棲群鳥亂，未去小童催。明日重陽酒，相迎自醱醅。   </p>   <p>    <b>     <font color=\"#FF6600\">暝</font>    </b>    <br />    日下四山陰，山庭嵐氣侵。牛羊歸徑險，鳥雀聚枝深。    <br />    正枕當星劍，收書動玉琴。半扉開燭影，欲掩見清砧。   </p>   <p>    <b>     <font color=\"#FF6600\">雲</font>    </b>    <br />    龍似瞿唐會，江依白帝深。終年常起峽，每夜必通林。    <br />    收穫辭霜渚，分明在夕岑。高齋非一處，秀氣豁煩襟。   </p>   <p>    <b>     <font color=\"#FF6600\">月</font>    </b>    <br />    四更山吐月，殘夜水明樓。塵匣元開鏡，風簾自上鉤。    <br />    兔應疑鶴髮，蟾亦戀貂裘。斟酌姮娥寡，天寒耐九秋。   </p>   <p>    <b>     <font color=\"#FF6600\">雨四首</font>    </b>    <br />    微雨不滑道，斷雲疏復行。紫崖奔處黑，白鳥去邊明。    <br />    秋日新沾影，寒江舊落聲。柴扉臨野碓，半得搗香粳。   </p>   <p>江雨舊無時，天晴忽散絲。暮秋沾物冷，今日過雲遲。    <br />    上馬迥休出，看鷗坐不辭。高軒當灩澦，潤色靜書帷。   </p>   <p>物色歲將晏，天隅人未歸。朔風鳴淅淅，寒雨下霏霏。    <br />    多病久加飯，衰容新授衣。時危覺凋喪，故舊短書稀。   </p>   <p>楚雨石苔滋，京華消息遲。山寒青兕叫，江晚白鷗饑。    <br />    神女花鈿落，鮫人織杼悲。繁憂不自整，終日灑如絲。   </p>   <p>    <b>     <font color=\"#FF6600\">夜</font>    </b>    <br />    絕岸風威動，寒房燭影微。嶺猿霜外宿，江鳥夜深飛。    <br />    獨坐親雄劍，哀歌歎短衣。煙塵繞閶闔，白首壯心違。   </p>   <p>    <b>     <font color=\"#FF6600\">晨雨</font>    </b>    <br />    小雨晨光內，初來葉上聞。霧交才灑地，風逆旋隨雲。    <br />    暫起柴荊色，輕沾鳥獸群。麝香山一半，亭午未全分。   </p>   <p>    <b>     <font color=\"#FF6600\">返照</font>    </b>    <br />    返照開巫峽，寒空半有無。已低魚復暗，不盡白鹽孤。    <br />    荻岸如秋水，松門似畫圖。牛羊識僮僕，既夕應傳呼。   </p>   <p>    <b>     <font color=\"#FF6600\">向夕</font>    </b>    <br />    畎畝孤城外，江村亂水中。深山催短景，喬木易高風。    <br />    鶴下雲汀近，雞棲草屋同。琴書散明燭，長夜始堪終。   </p>   <p>    <b>     <font color=\"#FF6600\">曉望</font>    </b>    <br />    白帝更聲盡，陽台曙色分。高峰寒上日，疊嶺宿霾雲。    <br />    地坼江帆隱，天清木葉聞。荊扉對麋鹿，應共爾為群。   </p>   <p>    <b>     <font color=\"#FF6600\">雷</font>    </b>    <br />    巫峽中宵動，滄江十月雷。龍蛇不成蟄，天地劃爭回。    <br />    卻碾空山過，深蟠絕壁來。何須妒雲雨，霹靂楚王台。   </p>   <p>    <b>     <font color=\"#FF6600\">雨</font>    </b>    <br />    冥冥甲子雨，已度立春時。輕箑煩相向，纖絺恐自疑。    <br />    煙添才有色，風引更如絲。直覺巫山暮，兼催宋玉悲。   </p>   <p>    <b>     <font color=\"#FF6600\">朝二首</font>    </b>    <br />    清旭楚宮南，霜空萬嶺含。野人時獨往，雲木曉相參。    <br />    俊鶻無聲過，饑烏下食貪。病身終不動，搖落任江潭。   </p>   <p>浦帆晨初發，郊扉冷未開。村疏黃葉墜，野靜白鷗來。    <br />    礎潤休全濕，雲晴欲半回。巫山冬可怪，昨夜有奔雷。   </p>   <p>    <b>     <font color=\"#FF6600\">晚</font>    </b>    <br />    杖藜尋晚巷，炙背近牆暄。人見幽居僻，吾知拙養尊。    <br />    朝廷問府主，耕稼學山村。歸翼飛棲定，寒燈亦閉門。   </p>   <p>    <b>     <font color=\"#FF6600\">夜二首</font>    </b>    <br />    白夜月休弦，燈花半委眠。號山無定鹿，落樹有驚蟬。    <br />    暫憶江東鱠，兼懷雪下船。蠻歌犯星起，空覺在天邊。   </p>   <p>城郭悲笳暮，村墟過翼稀。甲兵年數久，賦斂夜深歸。    <br />    暗樹依巖落，明河繞塞微。斗斜人更望，月細鵲休飛。   </p>   <p>    <b>     <font color=\"#FF6600\">宗武生日</font>    </b>    <br />    小子何時見，高秋此日生。自從都邑語，已伴老夫名。    <br />    詩是吾家事，人傳世上情。熟精文選理，休覓綵衣輕。    <br />    凋瘵筵初秩，欹斜坐不成。流霞分片片，涓滴就徐傾。   </p>   <p>    <b>     <font color=\"#FF6600\">又示宗武</font>    </b>    <br />    覓句新知律，攤書解滿床。試吟青玉案，莫羨紫羅囊。    <br />    假日從時飲，明年共我長。應須飽經術，已似愛文章。    <br />    十五男兒志，三千弟子行。曾參與遊夏，達者得升堂。   </p>   <p>    <b>     <font color=\"#FF6600\">熟食日示宗文、宗武</font>    </b>    <br />    消渴遊江漢，羈棲尚甲兵。幾年逢熟食，萬里逼清明。    <br />    松柏邛山路，風花白帝城。汝曹催我老，回首淚縱橫。   </p>   <p>    <b>     <font color=\"#FF6600\">又示兩兒</font>    </b>    <br />    令節成吾老，他時見汝心。浮生看物變，為恨與年深。    <br />    長葛書難得，江州涕不禁。團圓思弟妹，行坐白頭吟。   </p>   <p>    <b>     <font color=\"#FF6600\">社日兩篇</font>    </b>    <br />    九農成德業，百祀發光輝。報效神如在，馨香舊不違。    <br />    南翁巴曲醉，北雁塞聲微。尚想東方朔，詼諧割肉歸。   </p>   <p>陳平亦分肉，太史竟論功。今日江南老，他時渭北童。    <br />    歡娛看絕塞，涕淚落秋風。鴛鷺回金闕，誰憐病峽中。   </p>   <p>    <b>     <font color=\"#FF6600\">九日五首</font>    </b>    <br />    重陽獨酌杯中酒，抱病起登江上台。竹葉於人既無分，菊花從此不須開。    <br />    殊方日落玄猿哭，舊國霜前白雁來。弟妹蕭條各何往，干戈衰謝兩相催。   </p>   <p>舊日重陽日，傳杯不放杯。即今蓬鬢改，但愧菊花開。    <br />    北闕心長戀，西江首獨回。茱萸賜朝士，難得一枝來。   </p>   <p>舊與蘇司業，兼隨鄭廣文。採花香泛泛，坐客醉紛紛。    <br />    野樹歌還倚，秋砧醒卻聞。歡娛兩冥漠，西北有孤雲。   </p>   <p>故里樊川菊，登高素滻源。他時一笑後，今日幾人存。</p>   <p>巫峽蟠江路，終南對國門。繫舟身萬里，伏枕淚雙痕。    <br />    為客裁烏帽，從兒具綠尊。佳辰對群盜，愁絕更誰論。   </p>   <p>    <b>     <font color=\"#FF6600\">九日諸人集於林</font>    </b>    <br />    九日明朝是，相要舊俗非。老翁難早出，賢客幸知歸。    <br />    舊採黃花剩，新梳白髮微。漫看年少樂，忍淚已沾衣。   </p>   <p>    <b>     <font color=\"#FF6600\">大曆二年九月三十日</font>    </b>    <br />    為客無時了，悲秋向夕終。瘴餘夔子國，霜薄楚王宮。    <br />    草敵虛嵐翠，花禁冷葉紅。年年小搖落，不與故園同。   </p>   <p>    <b>     <font color=\"#FF6600\">十月一日</font>    </b>    <br />    有瘴非全歇，為冬亦不難。夜郎溪日暖，白帝峽風寒。    <br />    蒸裹如千室，焦糟幸一柈。茲辰南國重，舊俗自相歡。   </p>   <p>    <b>     <font color=\"#FF6600\">孟冬</font>    </b>    <br />    殊俗還多事，方冬變所為。破甘霜落爪，嘗稻雪翻匙。    <br />    巫峽寒都薄，烏蠻瘴遠隨。終然減灘瀨，暫喜息蛟螭。   </p>   <p>    <b>     <font color=\"#FF6600\">冬至</font>    </b>    <br />    年年至日長為客，忽忽窮愁泥殺人。江上形容吾獨老，天邊風俗自相親。    <br />    杖藜雪後臨丹壑，鳴玉朝來散紫宸。心折此時無一寸，路迷何處見三秦。   </p>   <p>    <b>     <font color=\"#FF6600\">小至</font>    </b>    <br />    天時人事日相催，冬至陽生春又來。刺繡五紋添弱線，吹葭六琯動浮灰。    <br />    岸容待臘將舒柳，山意沖寒欲放梅。雲物不殊鄉國異，教兒且覆掌中杯。   </p>   <p>    <b>     <font color=\"#FF6600\">覽物（一作峽中覽物）</font>    </b>    <br />    曾為掾吏趨三輔，憶在潼關詩興多。巫峽忽如瞻華岳，蜀江猶似見黃河。    <br />    舟中得病移衾枕，洞口經春長薜蘿。形勝有餘風土惡，幾時回首一高歌。   </p>   <p>    <b>     <font color=\"#FF6600\">憶鄭南玭</font>    </b>    <br />    鄭南伏毒寺，瀟灑到江心。石影銜珠閣，泉聲帶玉琴。    <br />    風杉曾曙倚，雲嶠憶春臨。萬里滄浪外，龍蛇只自深。   </p>   <p>    <b>     <font color=\"#FF6600\">懷灞上遊</font>    </b>    <br />    悵望東陵道，平生灞上遊。春濃停野騎，夜宿敞雲樓。    <br />    離別人誰在，經過老自休。眼前今古意，江漢一歸舟。   </p>   <p>    <b>     <font color=\"#FF6600\">愁（強戲為吳體）</font>    </b>    <br />    江草日日喚愁生，巫峽泠泠非世情。盤渦鷺浴底心性，獨樹花發自分明。    <br />    十年戎馬暗萬國，異域賓客老孤城。渭水秦山得見否，人經罷病虎縱橫。   </p>   <p>    <b>     <font color=\"#FF6600\">晝夢</font>    </b>    <br />    二月饒睡昏昏然，不獨夜短晝分眠。桃花氣暖眼自醉，春渚日落夢相牽。    <br />    故鄉門巷荊棘底，中原君臣豺虎邊。安得務農息戰鬥，普天無吏橫索錢。   </p>   <p>    <b>     <font color=\"#FF6600\">覽鏡呈柏中丞</font>    </b>    <br />    渭水流關內，終南在日邊。膽銷豺虎窟，淚入犬羊天。    <br />    起晚堪從事，行遲更學仙。鏡中衰謝色，萬一故人憐。   </p>   <p>    <b>     <font color=\"#FF6600\">即事</font>    </b>    <br />    暮春三月巫峽長，皛皛行雲浮日光。雷聲忽送千峰雨，花氣渾如百和香。    <br />    黃鶯過水翻回去，燕子啣泥濕不妨。飛閣捲簾圖畫裡，虛無只少對瀟湘。   </p>   <p>    <b>     <font color=\"#FF6600\">即事（一作天畔）</font>    </b>    <br />    天畔群山孤草亭，江中風浪雨冥冥。一雙白魚不受釣，三寸黃甘猶自青。    <br />    多病馬卿無日起，窮途阮籍幾時醒。未聞細柳散金甲，腸斷秦川流濁涇。   </p>   <p>    <b>     <font color=\"#FF6600\">悶</font>    </b>    <br />    瘴癘浮三蜀，風雲暗百蠻。捲簾唯白水，隱几亦青山。    <br />    猿捷長難見，鷗輕故不還。無錢從滯客，有鏡巧催顏。   </p>   <p>    <b>     <font color=\"#FF6600\">戲作俳諧體遣悶二首</font>    </b>    <br />    異俗吁可怪，斯人難並居。家家養烏鬼，頓頓食黃魚。    <br />    舊識能為態，新知已暗疏。治生且耕鑿，只有不關渠。   </p>   <p>西歷青羌板，南留白帝城。於菟侵客恨，粔籹作人情。    <br />    瓦卜傳神語，畬田費火聲。是非何處定，高枕笑浮生。   </p>   <p>    <b>     <font color=\"#FF6600\">得舍弟觀書自中都已達江陵，今茲暮春月末…情見乎詞</font>    </b>    <br />    爾到江陵府，何時到峽州。亂難生有別，聚集病應瘳。    <br />    颯颯開啼眼，朝朝上水樓。老身須付託，白骨更何憂。   </p>   <p>    <b>     <font color=\"#FF6600\">喜觀即到，復題短篇二首</font>    </b>    <br />    巫峽千山暗，終南萬里春。病中吾見弟，書到汝為人。    <br />    意答兒童問，來經戰伐新。泊船悲喜後，款款話歸秦。   </p>   <p>待爾嗔烏鵲，拋書示鶺鴒。枝間喜不去，原上急曾經。    <br />    江閣嫌津柳，風帆數驛亭。應論十年事，愁絕始星星。   </p>   <p>    <b>     <font color=\"#FF6600\">舍弟觀歸藍田迎新婦，送示兩篇</font>    </b>    <br />    汝去迎妻子，高秋念卻回。即今螢已亂，好與雁同來。    <br />    東望西江水，南遊北戶開。卜居期靜處，會有故人杯。   </p>   <p>楚塞難為路，藍田莫滯留。衣裳判白露，鞍馬信清秋。    <br />    滿峽重江水，開帆八月舟。此時同一醉，應在仲宣樓。   </p>   <p>    <b>     <font color=\"#FF6600\">第五弟豐獨在江左，近三四載寂無消息，覓使寄此二首</font>    </b>    <br />    亂後嗟吾在，羈棲見汝難。草黃騏驥病，沙晚鶺鴒寒。    <br />    楚設關城險，吳吞水府寬。十年朝夕淚，衣袖不曾乾。   </p>   <p>聞汝依山寺，杭州定越州。風塵淹別日，江漢失清秋。    <br />    影蓋啼猿樹，魂飄結蜃樓。明年下春水，東盡白雲求。   </p>   <p>    <b>     <font color=\"#FF6600\">舍弟觀赴藍田取妻子到江陵，喜寄三首</font>    </b>    <br />    汝迎妻子達荊州，消息真傳解我憂。鴻雁影來連峽內，鶺鴒飛急到沙頭。    <br />    嶢關險路今虛遠，禹鑿寒江正穩流。朱紱即當隨彩鷁，青春不假報黃牛。   </p>   <p>馬度秦關雪正深，北來肌骨苦寒侵。他鄉就我生春色，故國移居見客心。    <br />    剩欲提攜如意舞，喜多行坐白頭吟。巡簷索共梅花笑，冷蕊疏枝半不禁。   </p>   <p>庾信羅含俱有宅，春來秋去作誰家。短牆若在從殘草，喬木如存可假花。    <br />    卜築應同蔣詡徑，為園須似邵平瓜。比年病酒開涓滴，弟勸兄酬何怨嗟。   </p>   <p>    <b>     <font color=\"#FF6600\">江雨有懷鄭典設</font>    </b>    <br />    春雨暗暗塞峽中，早晚來自楚王宮。亂波分披已打岸，弱雲狼藉不禁風。    <br />    寵光蕙葉與多碧，點注桃花舒小紅。谷口子真正憶汝，岸高瀼滑限西東。   </p>   <p>    <b>     <font color=\"#FF6600\">王十五前閣會</font>    </b>    <br />    楚岸收新雨，春台引細風。情人來石上，鮮膾出江中。    <br />    鄰舍煩書札，肩輿強老翁。病身虛俊味，何幸飫兒童。   </p>   <p>    <b>     <font color=\"#FF6600\">寄韋有夏郎中</font>    </b>    <br />    省郎憂病士，書信有柴胡。飲子頻通汗，懷君想報珠。    <br />    親知天畔少，藥味峽中無。歸楫生衣臥，春鷗洗翅呼。    <br />    猶聞上急水，早作取平途。萬里皇華使，為僚記腐儒。   </p>   <p>    <b>     <font color=\"#FF6600\">陪柏中丞觀宴將士二首</font>    </b>    <br />    極樂三軍士，誰知百戰場。無私齊綺饌，久坐密金章。    <br />    醉客沾鸚鵡，佳人指鳳凰。幾時來翠節，特地引紅妝。    <br />    繡段裝簷額，金花帖鼓腰。一夫先舞劍，百戲後歌樵。    <br />    江樹城孤遠，雲台使寂寥。漢朝頻選將，應拜霍嫖姚。   </p>   <p>    <b>     <font color=\"#FF6600\">七月一日題終明府水樓二首</font>    </b>    <br />    高棟層軒已自涼，秋風此日灑衣裳。翛然欲下陰山雪，不去非無漢署香。    <br />    絕辟過雲開錦繡，疏鬆夾水奏笙簧。看君宜著王喬履，真賜還疑出尚方。   </p>   <p>宓子彈琴邑宰日，終軍棄繻英妙時。承家節操尚不泯，為政風流今在茲。    <br />    可憐賓客盡傾蓋，何處老翁來賦詩。楚江巫峽半雲雨，清簟疏簾看弈棋。   </p>   <p>    <b>     <font color=\"#FF6600\">季秋蘇五弟纓江樓夜宴崔十三評事、韋少府侄三首</font>    </b>    <br />    峽險江驚急，樓高月迥明。一時今夕會，萬里故鄉情。    <br />    星落黃姑渚，秋辭白帝城。老人因酒病，堅坐看君傾。   </p>   <p>明月生長好，浮雲薄漸遮。悠悠照邊塞，悄悄憶京華。    <br />    清動杯中物，高隨海上查。不眠瞻白兔，百過落烏紗。   </p>   <p>對月那無酒，登樓況有江。聽歌驚白鬢，笑舞拓秋窗。    <br />    尊蟻添相續，沙鷗並一雙。盡憐君醉倒，更覺片心降。   </p>   <p>    <b>     <font color=\"#FF6600\">九月一日過孟十二倉曹、十四主簿兄弟</font>    </b>    <br />    藜杖侵寒露，蓬門啟曙煙。力稀經樹歇，老困撥書眠。    <br />    秋覺追隨盡，來因孝友偏。清談見滋味，爾輩可忘年。   </p>   <p>    <b>     <font color=\"#FF6600\">過客相尋</font>    </b>    <br />    窮老真無事，江山已定居。地幽忘盥櫛，客至罷琴書。    <br />    掛壁移筐果，呼兒問煮魚。時聞繫舟楫，及此問吾廬。   </p>   <p>    <b>     <font color=\"#FF6600\">孟倉曹步趾領新酒醬二物滿器見遺老夫</font>    </b>    <br />    楚岸通秋屐，胡床面夕畦。藉糟分汁滓，甕醬落提攜。    <br />    飯糲添香味，朋來有醉泥。理生那免俗，方法報山妻。   </p>   <p>    <b>     <font color=\"#FF6600\">柳司馬至</font>    </b>    <br />    有使歸三峽，相過問兩京。函關猶出將，渭水更屯兵。    <br />    設備邯鄲道，和親邏些城。幽燕唯鳥去，商洛少人行。    <br />    衰謝身何補，蕭條病轉嬰。霜天到宮闕，戀主寸心明。   </p>   <p>    <b>     <font color=\"#FF6600\">簡吳郎司法</font>    </b>    <br />    有客乘舸自忠州，遣騎安置瀼西頭。古堂本買藉疏豁，借汝遷居停宴遊。    <br />    雲石熒熒高葉曙，風江颯颯亂帆秋。卻為姻婭過逢地，許坐層軒數散愁。   </p>   <p>    <b>     <font color=\"#FF6600\">又呈吳郎</font>    </b>    <br />    堂前撲棗任西鄰，無食無兒一婦人。不為困窮寧有此，只緣恐懼轉須親。    <br />    即防遠客雖多事，使插疏籬卻甚真。已訴徵求貧到骨，正思戎馬淚盈巾。   </p>   <p>    <b>     <font color=\"#FF6600\">覃山人隱居</font>    </b>    <br />    南極老人自有星，北山移文誰勒銘。征君已去獨松菊，哀壑無光留戶庭。    <br />    予見亂離不得已，子知出處必須經。高車駟馬帶傾覆，悵望秋天虛翠屏。   </p>   <p>    <b>     <font color=\"#FF6600\">柏學士茅屋</font>    </b>    <br />    碧山學士焚銀魚，白馬卻走身巖居。古人已用三冬足，年少今開萬卷餘。    <br />    晴雲滿戶團傾蓋，秋水浮階溜決渠。富貴必從勤苦得，男兒須讀五車書。   </p>   <p>    <b>     <font color=\"#FF6600\">題柏大兄弟山居屋壁二首</font>    </b>    <br />    叔父朱門貴，郎君玉樹高。山居精典籍，文雅涉風騷。    <br />    江漢終吾老，雲林得爾曹。哀弦繞白雪，未與俗人操。    <br />    野屋流寒水，山籬帶薄雲。靜應連虎穴，喧已去人群。    <br />    筆架沾窗雨，書籤映隙曛。蕭蕭千里足，個個五花文。   </p>   <p>    <b>     <font color=\"#FF6600\">戲寄崔評事表侄、蘇五表弟、韋大少府諸侄</font>    </b>    <br />    隱豹深愁雨，潛龍故起雲。泥多仍徑曲，心醉阻賢群。    <br />    忍待江山麗，還披鮑謝文。高樓憶疏豁，秋興坐氛氳。   </p>   <p>    <b>     <font color=\"#FF6600\">秋日寄題鄭監湖上亭三首</font>    </b>    <br />    碧草逢春意，沅湘萬里秋。池要山簡馬，月淨庾公樓。    <br />    磨滅餘篇翰，平生一釣舟。高唐寒浪減，彷彿識昭丘。    <br />    新作湖邊宅，遠聞賓客過。自須開竹徑，誰道避雲蘿。    <br />    官序潘生拙，才名賈傅多。捨舟應轉地，鄰接意如何。    <br />    暫阻蓬萊閣，終為江海人。揮金應物理，拖玉豈吾身。    <br />    羹煮秋蓴滑，杯迎露菊新。賦詩分氣象，佳句莫頻頻。   </p>   <p>    <b>     <font color=\"#FF6600\">謁真諦寺禪師</font>    </b>    <br />    蘭若山高處，煙霞嶂幾重。凍泉依細石，晴雪落長松。    <br />    問法看詩忘，觀身向酒慵。未能割妻子，卜宅近前峰。   </p>   <p>    <b>     <font color=\"#FF6600\">別崔潩因寄薛據、孟雲卿（內弟潩赴湖南幕職）</font>    </b>    <br />    志士惜妄動，知深難固辭。如何久磨礪，但取不磷緇。    <br />    夙夜聽憂主，飛騰急濟時。荊州過薛孟，為報欲論詩。   </p>   <p>    <b>     <font color=\"#FF6600\">送李八秘書赴杜相公幕</font>    </b>    <br />    青簾白舫益州來，巫峽秋濤天地回。石出倒聽楓葉下，櫓搖背指菊花開。    <br />    貪趨相府今晨發，恐失佳期後命催。南極一星朝北斗，五雲多處是三台。   </p>   <p>    <b>     <font color=\"#FF6600\">巫峽敝廬奉贈侍御四舅別之澧朗</font>    </b>    <br />    江城秋日落，山鬼閉門中。行李淹吾舅，誅茅問老翁。    <br />    赤眉猶世亂，青眼只途窮。傳語桃源客，人今出處同。   </p>   <p>    <b>     <font color=\"#FF6600\">奉送十七舅下邵桂</font>    </b>    <br />    絕域三冬暮，浮生一病身。感深辭舅氏，別後見何人。    <br />    縹緲蒼梧帝，推遷孟母鄰。昏昏阻雲水，側望苦傷神。   </p>   <p>    <b>     <font color=\"#FF6600\">送覃二判官</font>    </b>    <br />    先帝弓劍遠，小臣餘此生。蹉跎病江漢，不復謁承明。    <br />    餞爾白頭日，永懷丹鳳城。遲遲戀屈宋，渺渺臥荊衡。    <br />    魂斷航舸失，天寒沙水清。肺肝若稍愈，亦上赤霄行。   </p>   <p>    <b>     <font color=\"#FF6600\">季夏送鄉弟韶陪黃門從叔朝謁</font>    </b>    <br />    令弟尚為蒼水使，名家莫出杜陵人。比來相國兼安蜀，歸赴朝廷已入秦。    <br />    捨舟策馬論兵地，拖玉腰金報主身。莫度清秋吟蟋蟀，早聞黃閣畫麒麟。   </p>   <p>    <b>     <font color=\"#FF6600\">送十五弟侍御使蜀</font>    </b>    <br />    喜弟文章進，添余別興牽。數杯巫峽酒，百丈內江船。    <br />    未息豺狼鬥，空催犬馬年。歸朝多便道，搏擊望秋天。   </p>   <p>    <b>     <font color=\"#FF6600\">送田四弟將軍將夔州柏中丞命起居江陵節度…郡王衛公幕</font>    </b>    <br />    離筵罷多酒，起地發寒塘。回首中丞座，馳箋異姓王。    <br />    燕辭楓樹日，雁度麥城霜。空醉山翁酒，遙憐似葛強。   </p>   <p>    <b>     <font color=\"#FF6600\">送王十六判官</font>    </b>    <br />    客下荊南盡，君今復入舟。買薪猶白帝，鳴櫓少沙頭。    <br />    衡霍生春早，瀟湘共海浮。荒林庾信宅，為仗主人留。   </p>   <p>    <b>     <font color=\"#FF6600\">奉送卿二翁統節度鎮軍還江陵</font>    </b>    <br />    火旗還錦纜，白馬出江城。嘹唳吟笳發，蕭條別浦清。    <br />    寒空巫峽曙，落日渭陽明。留滯嗟衰疾，何時見息兵。   </p>   <p>    <b>     <font color=\"#FF6600\">送鮮於萬州遷巴州（鮮於炅乃仲通子，有父風）</font>    </b>    <br />    京兆先時傑，琳琅照一門。朝廷偏注意，接近與名藩。    <br />    祖帳排舟數，寒江觸石喧。看君妙為政，他日有殊恩。   </p>   <p>    <b>     <font color=\"#FF6600\">寄杜位（頃者與位同在故嚴尚書幕）</font>    </b>    <br />    寒日經簷短，窮猿失木悲。峽中為客恨，江上憶君時。    <br />    天地身何在，風塵病敢辭。封書兩行淚，沾灑裛新詩。   </p>   <p>    <b>     <font color=\"#FF6600\">奉寄李十五秘書二首</font>    </b>    <br />    避暑雲安縣，秋風早下來。暫留魚復浦，同過楚王台。    <br />    猿鳥千崖窄，江湖萬里開。竹枝歌未好，畫舸莫遲回。    <br />    行李千金贈，衣冠八尺身。飛騰知有策，意度不無神。    <br />    班秩兼通貴，公侯出異人。玄成負文彩，世業豈沉淪。   </p>   <p>    <b>     <font color=\"#FF6600\">奉送韋中丞之晉赴湖南</font>    </b>    <br />    寵渥徵黃漸，權宜借寇頻。湖南安背水，峽內憶行春。    <br />    王室仍多故，蒼生倚大臣。還將徐孺子，處處待高人。   </p>   <p>    <b>     <font color=\"#FF6600\">送李功曹之荊州充鄭侍御判官重贈</font>    </b>    <br />    曾聞宋玉宅，每欲到荊州。此地生涯晚，遙悲水國秋。    <br />    孤城一柱觀，落日九江流。使者雖光彩，青楓遠自愁。   </p>   <p>    <b>     <font color=\"#FF6600\">送孟十二倉曹赴東京選</font>    </b>    <br />    君行別老親，此去苦家貧。藻鏡留連客，江山憔悴人。    <br />    秋風楚竹冷，夜雪鞏梅春。朝夕高堂念，應宜彩服新。   </p>   <p>    <b>     <font color=\"#FF6600\">憑孟倉曹將書覓土婁舊莊</font>    </b>    <br />    平居喪亂後，不到洛陽岑。為歷雲山問，無辭荊棘深。    <br />    北風黃葉下，南浦白頭吟。十載江湖客，茫茫遲暮心。   </p>   <p>    <b>     <font color=\"#FF6600\">別蘇徯（赴湖南幕）</font>    </b>    <br />    故人有遊子，棄擲傍天隅。他日憐才命，居然屈壯圖。    <br />    十年猶塌翼，絕倒為驚吁。消渴今如在，提攜愧老夫。    <br />    豈知台閣舊，先拂鳳凰雛。得實翻蒼竹，棲枝把翠梧。    <br />    北辰當宇宙，南嶽據江湖。國帶風塵色，兵張虎豹符。    <br />    數論封內事，揮發府中趨。贈爾秦人策，莫鞭轅下駒。   </p>   <p>    <b>     <font color=\"#FF6600\">存歿口號二首</font>    </b>    <br />    席謙不見近彈棋，畢曜仍傳舊小詩。玉局他年無限笑，白楊今日幾人悲。   </p>   <p>鄭公粉繪隨長夜，曹霸丹青已白頭。天下何曾有山水，人間不解重驊騮。</p>   <p>    <b>     <font color=\"#FF6600\">奉漢中王手札報韋侍御、蕭尊師亡</font>    </b>    <br />    秋日蕭韋逝，淮王報峽中。少年疑柱史，多術怪仙公。    <br />    不但時人惜，只應吾道窮。一哀侵疾病，相識自兒童。    <br />    處處鄰家笛，飄飄客子蓬。強吟懷舊賦，已作白頭翁。   </p>   <p>    <b>     <font color=\"#FF6600\">哭王彭州掄</font>    </b>    <br />    執友驚淪沒，斯人已寂寥。新文生沈謝，異骨降松喬。    <br />    北部初高選，東堂早見招。蛟龍纏倚劍，鸞鳳夾吹簫。    <br />    歷職漢庭久，中年胡馬驕。兵戈闇兩觀，寵辱事三朝。    <br />    蜀路江干窄，彭門地里遙。解龜生碧草，諫獵阻清霄。    <br />    頃壯戎麾出，叨陪幕府要。將軍臨氣候，猛士塞風飆。    <br />    井漏泉誰汲，烽疏火不燒。前籌自多暇，隱几接終朝。    <br />    翠石俄雙表，寒松竟後凋。贈詩焉敢墜，染翰欲無聊。    <br />    再哭經過罷，離魂去住銷。之官方玉折，寄葬與萍漂。    <br />    曠望渥窪道，霏微河漢橋。夫人先即世，令子各清標。    <br />    巫峽長雲雨，秦城近斗杓。馮唐毛髮白，歸興日蕭蕭。   </p>   <p>    <b>     <font color=\"#FF6600\">見螢火</font>    </b>    <br />    巫山秋夜螢火飛，簾疏巧入坐人衣。忽驚屋裡琴書冷，復亂簷邊星宿稀。    <br />    卻繞井闌添個個，偶經花蕊弄輝輝。滄江白髮愁看汝，來歲如今歸未歸。   </p>   <p>    <b>     <font color=\"#FF6600\">吹笛</font>    </b>    <br />    吹笛秋山風月清，誰家巧作斷腸聲。風飄律呂相和切，月傍關山幾處明。    <br />    胡騎中宵堪北走，武陵一曲想南征。故園楊柳今搖落，何得愁中曲盡生。   </p>   <p>    <b>     <font color=\"#FF6600\">孤雁（一作後飛雁）</font>    </b>    <br />    孤雁不飲啄，飛鳴聲念群。誰憐一片影，相失萬重雲。    <br />    望盡似猶見，哀多如更聞。野鴉無意緒，鳴噪自紛紛。   </p>   <p>    <b>     <font color=\"#FF6600\">鷗</font>    </b>    <br />    江浦寒鷗戲，無他亦自饒。卻思翻玉羽，隨意點春苗。    <br />    雪暗還須浴，風生一任飄。幾群滄海上，清影日蕭蕭。   </p>   <p>    <b>     <font color=\"#FF6600\">猿</font>    </b>    <br />    裊裊啼虛壁，蕭蕭掛冷枝。艱難人不見，隱見爾如知。    <br />    慣習元從眾，全生或用奇。前林騰每及，父子莫相離。   </p>   <p>    <b>     <font color=\"#FF6600\">黃魚</font>    </b>    <br />    日見巴東峽，黃魚出浪新。脂膏兼飼犬，長大不容身。    <br />    筒桶相沿久，風雷肯為神。泥沙捲涎沫，回首怪龍鱗。   </p>   <p>    <b>     <font color=\"#FF6600\">白小</font>    </b>    <br />    白小群分命，天然二寸魚。細微沾水族，風俗當園蔬。    <br />    入肆銀花亂，傾箱雪片虛。生成猶拾卵，盡取義何如。   </p>   <p>    <b>     <font color=\"#FF6600\">麂</font>    </b>    <br />    永與清溪別，蒙將玉饌俱。無才逐仙隱，不敢恨庖廚。    <br />    亂世輕全物，微聲及禍樞。衣冠兼盜賊，饕餮用斯須。   </p>   <p>    <b>     <font color=\"#FF6600\">雞</font>    </b>    <br />    紀德名標五，初鳴度必三。殊方聽有異，失次曉無慚。    <br />    問俗人情似，充庖爾輩堪。氣交亭育際，巫峽漏司南。   </p>   <p>    <b>     <font color=\"#FF6600\">玉腕騮（江陵節度衛公馬也）</font>    </b>    <br />    聞說荊南馬，尚書玉腕騮。頓驂飄赤汗，跼蹐顧長楸。    <br />    胡虜三年入，乾坤一戰收。舉鞭如有問，欲伴習池遊。   </p>   <p>    <b>     <font color=\"#FF6600\">見王監兵馬使說近山有白黑二鷹羅者久取竟未…請余賦詩</font>    </b>    <br />    雪飛玉立盡清秋，不惜奇毛恣遠遊。在野只教心力破，千人何事網羅求。    <br />    一生自獵知無敵，百中爭能恥下韝。鵬礙九天須卻避，兔藏三穴莫深憂。   </p>   <p>黑鷹不省人間有，度海疑從北極來。正翮摶風超紫塞，立冬幾夜宿陽台。    <br />    虞羅自各虛施巧，春雁同歸必見猜。萬里寒空只一日，金眸玉爪不凡材。   </p>   <p>    <b>     <font color=\"#FF6600\">太歲日</font>    </b>    <br />    楚岸行將老，巫山坐復春。病多猶是客，謀拙竟何人。    <br />    閶闔開黃道，衣冠拜紫宸。榮光懸日月，賜與出金銀。    <br />    愁寂鴛行斷，參差虎穴鄰。西江元下蜀，北斗故臨秦。    <br />    散地逾高枕，生涯脫要津。天邊梅柳樹，相見幾回新。   </p>   <p>    <b>     <font color=\"#FF6600\">元日示宗武</font>    </b>    <br />    汝啼吾手戰，吾笑汝身長。處處逢正月，迢迢滯遠方。    <br />    飄零還柏酒，衰病只藜床。訓喻青衿子，名慚白首郎。    <br />    賦詩猶落筆，獻壽更稱觴。不見江東弟，高歌淚數行。   </p>   <p>    <b>     <font color=\"#FF6600\">遠懷舍弟穎、觀等</font>    </b>    <br />    陽翟空知處，荊南近得書。積年仍遠別，多難不安居。    <br />    江漢春風起，冰霜昨夜除。雲天猶錯莫，花萼尚蕭疏。    <br />    對酒都疑夢，吟詩正憶渠。舊時元日會，鄉黨羨吾廬。   </p>   <p>    <b>     <font color=\"#FF6600\">續得觀書，迎就當陽居止，正月中旬定出三峽</font>    </b>    <br />    自汝到荊府，書來數喚吾。頌椒添諷詠，禁火卜歡娛。    <br />    舟楫因人動，形骸用杖扶。天旋夔子國，春近岳陽湖。    <br />    發日排南喜，傷神散北吁。飛鳴還接翅，行序密銜蘆。    <br />    俗薄江山好，時危草木蘇。馮唐雖晚達，終覬在皇都。   </p>   <p>    <b>     <font color=\"#FF6600\">將別巫峽，贈南卿兄瀼西果園四十畝</font>    </b>    <br />    苔竹素所好，萍蓬無定居。遠遊長兒子，幾地別林廬。    <br />    雜蕊紅相對，他時錦不如。具舟將出峽，巡圃念攜鋤。    <br />    正月喧鶯末，茲辰放鷁初。雪籬梅可折，風榭柳微舒。    <br />    託贈卿家有，因歌野興疏。殘生逗江漢，何處狎樵漁。   </p>   <p>    <b>     <font color=\"#FF6600\">送大理封主簿五郎親事不合卻赴通州主簿前閬…親事遂停</font>    </b>    <br />    禁臠去東床，趨庭赴北堂。風波空遠涉，琴瑟幾虛張。    <br />    渥水出騏驥，昆山生鳳凰。兩家誠款款，中道許蒼蒼。    <br />    頗謂秦晉匹，從來王謝郎。青春動才調，白首缺輝光。    <br />    玉潤終孤立，珠明得暗藏。餘寒折花卉，恨別滿江鄉。   </p>   <p>    <b>     <font color=\"#FF6600\">人日兩篇</font>    </b>    <br />    元日到人日，未有不陰時。冰雪鶯難至，春寒花較遲。    <br />    雲隨白水落，風振紫山悲。蓬鬢稀疏久，無勞比素絲。    <br />    此日此時人共得，一談一笑俗相看。尊前柏葉休隨酒，    <br />    勝裡金花巧耐寒。佩劍沖星聊暫拔，匣琴流水自須彈。    <br />    早春重引江湖興，直道無憂行路難。   </p>   <p>    <b>     <font color=\"#FF6600\">江梅</font>    </b>    <br />    梅蕊臘前破，梅花年後多。絕知春意好，最奈客愁何。    <br />    雪樹元同色，江風亦自波。故園不可見，巫岫郁嵯峨。   </p>   <p>    <b>     <font color=\"#FF6600\">庭草</font>    </b>    <br />    楚草經寒碧，逢春入眼濃。舊低收葉舉，新掩捲牙重。    <br />    步履宜輕過，開筵得屢供。看花隨節序，不敢強為容。   </p>   <p>    <b>     <font color=\"#FF6600\">大曆三年春白帝城放船出瞿塘峽久居夔府將適…凡四十韻</font>    </b>    <br />    老向巴人里，今辭楚塞隅。入舟翻不樂，解纜獨長吁。    <br />    窄轉深啼狖，虛隨亂浴鳧。石苔凌几杖，空翠撲肌膚。    <br />    疊壁排霜劍，奔泉濺水珠。杳冥籐上下，濃澹樹榮枯。    <br />    神女峰娟妙，昭君宅有無。曲留明怨惜，夢盡失歡娛。    <br />    擺闔盤渦沸，欹斜激浪輸。風雷纏地脈，冰雪耀天衢。    <br />    鹿角真走險，狼頭如跋胡。惡灘寧變色，高臥負微軀。    <br />    書史全傾撓，裝囊半壓濡。生涯臨臬兀，死地脫斯須。    <br />    不有平川決，焉知眾壑趨。乾坤霾漲海，雨露洗春蕪。    <br />    鷗鳥牽絲颺，驪龍濯錦紆。落霞沉綠綺，殘月壞金樞。    <br />    泥筍苞初荻，沙茸出小蒲。雁兒爭水馬，燕子逐檣烏。    <br />    絕島容煙霧，環洲納曉晡。前聞辨陶牧，轉眄拂宜都。    <br />    縣郭南畿好，津亭北望孤。勞心依憩息，朗詠劃昭蘇。    <br />    意遣樂還笑，衰迷賢與愚。飄蕭將素髮，汩沒聽洪爐。    <br />    丘壑曾忘返，文章敢自誣。此生遭聖代，誰分哭窮途。    <br />    臥疾淹為客，蒙恩早廁儒。廷爭酬造化，樸直乞江湖。    <br />    灩澦險相迫，滄浪深可逾。浮名尋已已，懶計卻區區。    <br />    喜近天皇寺，先披古畫圖。應經帝子渚，同泣舜蒼梧。    <br />    朝士兼戎服，君王按湛盧。旄頭初俶擾，鶉首麗泥塗。    <br />    甲卒身雖貴，書生道固殊。出塵皆野鶴，歷塊匪轅駒。    <br />    伊呂終難降，韓彭不易呼。五雲高太甲，六月曠摶扶。    <br />    回首黎元病，爭權將帥誅。山林託疲苶，未必免崎嶇。   </p>   <p>    <b>     <font color=\"#FF6600\">巫山縣汾州唐使君十八弟宴別兼諸公攜酒樂…留於屋壁</font>    </b>    <br />    臥病巴東久，今年強作歸。故人猶遠謫，茲日倍多違。    <br />    接宴身兼杖，聽歌淚滿衣。諸公不相棄，擁別惜光輝。   </p>   <p>    <b>     <font color=\"#FF6600\">春夜峽州田侍御長史津亭留宴（得筵字）</font>    </b>    <br />    北斗三更席，西江萬里船。杖藜登水榭，揮翰宿春天。    <br />    白髮煩多酒，明星惜此筵。始知雲雨峽，忽盡下牢邊。   </p>   <p>    <b>     <font color=\"#FF6600\">泊松滋江亭</font>    </b>    <br />    沙帽隨鷗鳥，扁舟繫此亭。江湖深更白，松竹遠微青。    <br />    一柱全應近，高唐莫再經。今宵南極外，甘作老人星。   </p>   <p>    <b>     <font color=\"#FF6600\">行次古城店泛江作，不揆鄙拙，奉呈江陵幕府諸公</font>    </b>    <br />    老年常道路，遲日復山川。白屋花開裡，孤城麥秀邊。    <br />    濟江元自闊，下水不勞牽。風蝶勤依槳，春鷗懶避船。    <br />    王門高德業，幕府盛才賢。行色兼多病，蒼茫泛愛前。   </p>   <p>    <b>     <font color=\"#FF6600\">乘雨入行軍六弟宅</font>    </b>    <br />    曙角凌雲罷，春城帶雨長。水花分塹弱，巢燕得泥忙。    <br />    令弟雄軍佐，凡才污省郎。萍漂忍流涕，衰颯近中堂。   </p>   <p>    <b>     <font color=\"#FF6600\">宴胡侍御書堂（李尚書之芳、鄭秘監審同集歸字韻）</font>    </b>    <br />    江湖春欲暮，牆宇日猶微。暗暗春籍滿，輕輕花絮飛。    <br />    翰林名有素，墨客興無違。今夜文星動，吾儕醉不歸。   </p>   <p>    <b>     <font color=\"#FF6600\">書堂飲既，夜復邀李尚書下馬，月下賦絕句</font>    </b>    <br />    湖水林風相與清，殘尊下馬復同傾。久判野鶴如霜鬢，遮莫鄰雞下五更。   </p>   <p>    <b>     <font color=\"#FF6600\">上巳日徐司錄林園宴集</font>    </b>    <br />    鬢毛垂領白，花蕊亞枝紅。欹倒衰年廢，招尋令節同。    <br />    薄衣臨積水，吹面受和風。有喜留攀桂，無勞問轉蓬。   </p>   <p>    <b>     <font color=\"#FF6600\">奉送蘇州李二十五長史丈之任</font>    </b>    <br />    星坼台衡地，曾為人所憐。公侯終必復，經術昔相傳。    <br />    食德見從事，克家何妙年。一毛生鳳穴，三尺獻龍泉。    <br />    赤壁浮春暮，姑蘇落海邊。客間頭最白，惆悵此離筵。   </p>   <p>    <b>     <font color=\"#FF6600\">暮春江陵送馬大卿公，恩命追赴闕下</font>    </b>    <br />    自古求忠孝，名家信有之。吾賢富才術，此道未磷緇。    <br />    玉府標孤映，霜蹄去不疑。激揚音韻徹，籍甚眾多推。    <br />    潘陸應同調，孫吳亦異時。北辰徵事業，南紀赴恩私。    <br />    卿月升金掌，王春度玉墀。熏風行應律，湛露即歌詩。    <br />    天意高難問，人情老易悲。尊前江漢闊，後會且深期。   </p>   <p>    <b>     <font color=\"#FF6600\">暮春陪李尚書、李中丞過鄭監湖亭泛舟（得過字韻）</font>    </b>    <br />    海內文章伯，湖邊意緒多。玉尊移晚興，桂楫帶酣歌。    <br />    春日繁魚鳥，江天足芰荷。鄭莊賓客地，衰白遠來過。   </p>   <p>    <b>     <font color=\"#FF6600\">奉送蜀州柏二別駕將中丞命赴江陵起居…行軍司馬佐</font>    </b>    <br />    中丞問俗畫熊頻，愛弟傳書彩鷁新。遷轉五州防禦使，起居八座太夫人。    <br />    楚宮臘送荊門水，白帝雲偷碧海春。報與惠連詩不惜，知吾斑鬢總如銀。   </p>   <p>    <b>     <font color=\"#FF6600\">夏日楊長寧宅送崔侍御、常正字入京（得深字韻）</font>    </b>    <br />    醉酒揚雄宅，升堂子賤琴。不堪垂老鬢，還對欲分襟。    <br />    天地西江遠，星辰北斗深。烏台俯麟閣，長夏白頭吟。   </p>   <p>    <b>     <font color=\"#FF6600\">和江陵宋大少府暮春雨後同諸公及舍弟宴書齋</font>    </b>    <br />    渥窪汗血種，天上麒麟兒。才士得神秀，書齋聞爾為。    <br />    棣華晴雨好，彩服暮春宜。朋酒日歡會，老夫今始知。   </p>   <p>    <b>     <font color=\"#FF6600\">宇文晁尚書之甥崔彧司業之孫尚書之子重泛鄭監前湖</font>    </b>    <br />    郊扉俗遠長幽寂，野水春來更接連。錦席淹留還出浦，葛巾欹側未回船。    <br />    尊當霞綺輕初散，棹拂荷珠碎卻圓。不但習池歸酩酊，君看鄭谷去夤緣。   </p>   <p>    <b>     <font color=\"#FF6600\">多病執熱奉懷李尚書（之芳）</font>    </b>    <br />    衰年正苦病侵凌，首夏何須氣郁蒸。大水淼茫炎海接，奇峰硉兀火雲升。    <br />    思沾道暍黃梅雨，敢望宮恩玉井冰。不是尚書期不顧，山陰野雪興難乘。   </p>   <p>    <b>     <font color=\"#FF6600\">水宿遣興奉呈群公</font>    </b>    <br />    魯鈍乃多病，逢迎遠復迷。耳聾須畫字，髮短不勝篦。    <br />    澤國雖勤雨，炎天竟淺泥。小江還積浪，弱纜且長堤。    <br />    歸路非關北，行舟卻向西。暮年漂泊恨，今夕亂離啼。    <br />    童稚頻書札，盤餐詎糝藜。我行何到此，物理直難齊。    <br />    高枕翻星月，嚴城疊鼓鼙。風號聞虎豹，水宿伴鳧鷖。    <br />    異縣驚虛往，同人惜解攜。蹉跎長泛鷁，展轉屢鳴雞。    <br />    嶷嶷瑚璉器，陰陰桃李蹊。餘波期救涸，費日苦輕繼。    <br />    支策門闌邃，肩輿羽翮低。自傷甘賤役，誰愍強幽棲。    <br />    巨海能無釣，浮雲亦有梯。勳庸思樹立，語默可端倪。    <br />    贈粟囷應指，登橋柱必題。丹心老未折，時訪武陵溪。   </p>   <p>    <b>     <font color=\"#FF6600\">奉賀陽城郡王太夫人恩命加鄧國太夫人</font>    </b>    <br />    衛幕銜恩重，潘輿送喜頻。濟時瞻上將，錫號戴慈親。    <br />    富貴當如此，尊榮邁等倫。郡依封土舊，國與大名新。    <br />    紫誥鸞回紙，清朝燕賀人。遠傳冬筍味，更覺綵衣春。    <br />    奕葉班姑史，芬芳孟母鄰。義方兼有訓，詞翰兩如神。    <br />    委曲承顏體，鶱飛報主身。可憐忠與孝，雙美畫騏驎。   </p>   <p>    <b>     <font color=\"#FF6600\">江陵望幸</font>    </b>    <br />    雄都元壯麗，望幸欻威神。地利西通蜀，天文北照秦。    <br />    風煙含越鳥，舟楫控吳人。未枉周王駕，終期漢武巡。    <br />    甲兵分聖旨，居守付宗臣。早發雲台仗，恩波起涸鱗。   </p>   <p>    <b>     <font color=\"#FF6600\">江邊星月二首</font>    </b>    <br />    驟雨清秋夜，金波耿玉繩。天河元自白，江浦向來澄。    <br />    映物連珠斷，緣空一鏡升。餘光隱更漏，況乃露華凝。    <br />    江月辭風纜，江星別霧船。雞鳴還曙色，鷺浴自清川。    <br />    歷歷竟誰種，悠悠何處圓。客愁殊未已，他夕始相鮮。   </p>   <p>    <b>     <font color=\"#FF6600\">舟月對驛近寺</font>    </b>    <br />    更深不假燭，月朗自明船。金剎青楓外，朱樓白水邊。    <br />    城烏啼眇眇，野鷺宿娟娟。皓首江湖客，鉤簾獨未眠。   </p>   <p>    <b>     <font color=\"#FF6600\">舟中</font>    </b>    <br />    風餐江柳下，雨臥驛樓邊。結纜排魚網，連檣並米船。    <br />    今朝雲細薄，昨夜月清圓。飄泊南庭老，只應學水仙。   </p>   <p>    <b>     <font color=\"#FF6600\">遣悶</font>    </b>    <br />    地闊平沙岸，舟虛小洞房。使塵來驛道，城日避烏檣。    <br />    暑雨留蒸濕，江風借夕涼。行雲星隱見，疊浪月光芒。    <br />    螢鑒緣帷徹，蛛絲罥鬢長。哀箏猶憑几，鳴笛竟沾裳。    <br />    倚著如秦贅，過逢類楚狂。氣沖看劍匣，穎脫撫錐囊。    <br />    妖孽關東臭，兵戈隴右創。時清疑武略，世亂跼文場。    <br />    餘力浮於海，端憂問彼蒼。百年從萬事，故國耿難忘。   </p>   <p>    <b>     <font color=\"#FF6600\">江陵節度陽城郡王新樓成王請嚴侍御判官賦七字句同作</font>    </b>    <br />    樓上炎天冰雪生，高盡燕雀賀新成。碧窗宿霧濛濛濕，朱栱浮雲細細輕。    <br />    杖鉞褰帷瞻具美，投壺散帙有餘清。自公多暇延參佐，江漢風流萬古情。   </p>   <p>    <b>     <font color=\"#FF6600\">又作此奉衛王</font>    </b>    <br />    西北樓成雄楚都，遠開山嶽散江湖。二儀清濁還高下，三伏炎蒸定有無。    <br />    推轂幾年唯鎮靜，曳裾終日盛文儒。白頭授簡焉能賦，愧似相如為大夫。   </p>   <p>    <b>     <font color=\"#FF6600\">舟出江陵南浦，奉寄鄭少尹（審）</font>    </b>    <br />    更欲投何處，飄然去此都。形骸元土木，舟楫復江湖。    <br />    社稷纏妖氣，干戈送老儒。百年同棄物，萬國盡窮途。    <br />    雨洗平沙靜，天銜闊岸紆。鳴螿隨泛梗，別燕赴秋菰。    <br />    棲託難高臥，饑寒迫向隅。寂寥相喣沫，浩蕩報恩珠。    <br />    溟漲鯨波動，衡陽雁影徂。南征問懸榻，東逝想乘桴。    <br />    濫竊商歌聽，時憂卞泣誅。經過憶鄭驛，斟酌旅情孤。   </p>   <p>    <b>     <font color=\"#FF6600\">江南逢李龜年</font>    </b>    <br />    岐王宅裡尋常見，崔九堂前幾度聞。正是江南好風景，落花時節又逢君。   </p>   <p>    <b>     <font color=\"#FF6600\">官亭夕坐戲簡顏十少府</font>    </b>    <br />    南國調寒杵，西江浸日車。客愁連蟋蟀，亭古帶蒹葭。    <br />    不返青絲鞚，虛燒夜燭花。老翁須地主，細細酌流霞。   </p>   <p>    <b>     <font color=\"#FF6600\">秋日荊南述懷三十韻</font>    </b>    <br />    昔承推獎分，愧匪挺生材。遲暮宮臣忝，艱危袞職陪。    <br />    揚鑣隨日馭，折檻出雲台。罪戾寬猶活，干戈塞未開。    <br />    星霜玄鳥變，身世白駒催。伏枕因超忽，扁舟任往來。    <br />    九鑽巴噀火，三蟄楚祠雷。望帝傳應實，昭王問不回。    <br />    蛟螭深作橫，豺虎亂雄猜。素業行已矣，浮名安在哉。    <br />    琴烏曲怨憤，庭鶴舞摧頹。秋雨漫湘水，陰風過嶺梅。    <br />    苦搖求食尾，常曝報恩腮。結舌防讒柄，探腸有禍胎。    <br />    蒼茫步兵哭，展轉仲宣哀。饑籍家家米，愁徵處處杯。    <br />    休為貧士歎，任受眾人咍。得喪初難識，榮枯劃易該。    <br />    差池分組冕，合沓起蒿萊。不必伊周地，皆知屈宋才。    <br />    漢庭和異域，晉史坼中台。霸業尋常體，忠臣忌諱災。    <br />    群公紛戮力，聖慮窅徘徊。數見銘鐘鼎，真宜法斗魁。    <br />    願聞鋒鏑鑄，莫使棟樑摧。盤石圭多翦，凶門轂少推。    <br />    垂旒資穆穆，祝網但恢恢。赤雀翻然至，黃龍詎假媒。    <br />    賢非夢傅野，隱類鑿顏坯。自古江湖客，冥心若死灰。   </p>   <p>    <b>     <font color=\"#FF6600\">秋日荊南送石首薛明府辭滿告別奉寄薛尚書頌德…三十韻</font>    </b>    <br />    南征為客久，西候別君初。歲滿歸鳧舄，秋來把雁書。    <br />    荊門留美化，姜被就離居。聞道和親入，垂名報國餘。    <br />    連枝不日並，八座幾時除。往者胡星孛，恭惟漢網疏。    <br />    風塵相澒洞，天地一丘墟。殿瓦鴛鴦坼，宮簾翡翠虛。    <br />    鉤陳摧徼道，槍櫐失儲胥。文物陪巡守，親賢病拮据。    <br />    公時呵猰貐，首唱卻鯨魚。勢愜宗蕭相，材非一范睢。    <br />    屍填太行道，血走浚儀渠。滏口師仍會，函關憤已攄。    <br />    紫微臨大角，皇極正乘輿。賞從頻峨冕，殊私再直廬。    <br />    豈惟高衛霍，曾是接應徐。降集翻翔鳳，追攀絕眾狙。    <br />    侍臣雙宋玉，戰策兩穰苴。鑒澈勞懸鏡，荒蕪已荷鋤。    <br />    向來披述作，重此憶吹噓。白髮甘凋喪，青雲亦捲舒。    <br />    經綸功不朽，跋涉體何如。應訝耽湖橘，常餐占野蔬。    <br />    十年嬰藥餌，萬里狎樵漁。揚子淹投閣，鄒生惜曳裾。    <br />    但驚飛熠耀，不記改蟾蜍。煙雨封巫峽，江淮略孟諸。    <br />    湯池雖險固，遼海尚填淤。努力輸肝膽，休煩獨起予。   </p>   <p>    <b>     <font color=\"#FF6600\">哭李尚書（之芳）</font>    </b>    <br />    漳濱與蒿里，逝水竟同年。欲掛留徐劍，猶回憶戴船。    <br />    相知成白首，此別間黃泉。風雨嗟何及，江湖涕泫然。    <br />    修文將管輅，奉使失張騫。史閣行人在，詩家秀句傳。    <br />    客亭鞍馬絕，旅櫬網蟲懸。復魄昭丘遠，歸魂素滻偏。    <br />    樵蘇封葬地，喉舌罷朝天。秋色凋春草，王孫若個邊。   </p>   <p>    <b>     <font color=\"#FF6600\">重題</font>    </b>    <br />    涕泗不能收，哭君余白頭。兒童相識盡，宇宙此生浮。    <br />    江雨銘旌濕，湖風井徑秋。還瞻魏太子，賓客減應劉。   </p>   <p>    <b>     <font color=\"#FF6600\">獨坐</font>    </b>    <br />    悲愁回白首，倚杖背孤城。江斂洲渚出，天虛風物清。    <br />    滄溟服衰謝，朱紱負平生。仰羨黃昏鳥，投林羽翮輕。   </p>   <p>    <b>     <font color=\"#FF6600\">暮歸</font>    </b>    <br />    霜黃碧梧白鶴棲，城上擊柝復烏啼。客子入門月皎皎，誰家搗練風淒淒。    <br />    南渡桂水闕舟楫，北歸秦川多鼓鼙。年過半百不稱意，明日看雲還杖藜。   </p>   <p>    <b>     <font color=\"#FF6600\">移居公安敬贈衛大郎鈞</font>    </b>    <br />    衛侯不易得，余病汝知之。雅量涵高遠，清襟照等夷。    <br />    平生感意氣，少小愛文辭。河海由來合，風雲若有期。    <br />    形容勞宇宙，質樸謝軒墀。自古幽人泣，流年壯士悲。    <br />    水煙通徑草，秋露接園葵。入邑豺狼鬥，傷弓鳥雀饑。    <br />    白頭供宴語，烏几伴棲遲。交態遭輕薄，今朝豁所思。   </p>   <p>    <b>     <font color=\"#FF6600\">公安送韋二少府匡贊</font>    </b>    <br />    逍遙公後世多賢，送爾維舟惜此筵。念我能書數字至，將詩不必萬人傳。    <br />    時危兵甲黃塵裡，日短江湖白髮前。古往今來皆涕淚，斷腸分手各風煙。   </p>   <p>    <b>     <font color=\"#FF6600\">贈虞十五司馬</font>    </b>    <br />    遠師虞秘監，今喜識玄孫。形像丹青逼，家聲器宇存。    <br />    淒涼憐筆勢，浩蕩問詞源。爽氣金天豁，清談玉露繁。    <br />    佇鳴南嶽鳳，欲化北溟鯤。交態知浮俗，儒流不異門。    <br />    過逢聯客位，日夜倒芳尊。沙岸風吹葉，雲江月上軒。    <br />    百年嗟已半，四座敢辭喧。書籍終相與，青山隔故園。   </p>   <p>    <b>     <font color=\"#FF6600\">公安縣懷古</font>    </b>    <br />    野曠呂蒙營，江深劉備城。寒天催日短，風浪與雲平。    <br />    灑落君臣契，飛騰戰伐名。維舟倚前浦，長嘯一含情。   </p>   <p>    <b>     <font color=\"#FF6600\">公安送李二十九弟晉肅入蜀，餘下沔鄂</font>    </b>    <br />    正解柴桑纜，仍看蜀道行。檣烏相背發，塞雁一行鳴。    <br />    南紀連銅柱，西江接錦城。憑將百錢卜，飄泊問君平。   </p>   <p>    <b>     <font color=\"#FF6600\">宴王使君宅題二首</font>    </b>    <br />    漢主追韓信，蒼生起謝安。吾徒自漂泊，世事各艱難。    <br />    逆旅招邀近，他鄉思緒寬。不材甘朽質，高臥豈泥蟠。    <br />    泛愛容霜發，留歡卜夜閒。自吟詩送老，相勸酒開顏。    <br />    戎馬今何地，鄉園獨舊山。江湖墮清月，酩酊任扶還。   </p>   <p>    <b>     <font color=\"#FF6600\">留別公安太易沙門</font>    </b>    <br />    隱居欲就廬山遠，麗藻初逢休上人。數問舟航留製作，長開篋笥擬心神。    <br />    沙村白雪仍含凍，江縣紅梅已放春。先蹋爐峰置蘭若，徐飛錫杖出風塵。   </p>   <p>    <b>     <font color=\"#FF6600\">曉發公安（數月憩息此縣）</font>    </b>    <br />    北城擊柝復欲罷，東方明星亦不遲。鄰雞野哭如昨日，物色生態能幾時。    <br />    舟楫眇然自此去，江湖遠適無前期。出門轉眄已陳跡，藥餌扶吾隨所之。   </p>   <p>    <b>     <font color=\"#FF6600\">泊岳陽城下</font>    </b>    <br />    江國逾千里，山城僅百層。岸風翻夕浪，舟雪灑寒燈。    <br />    留滯才難盡，艱危氣益增。圖南未可料，變化有鯤鵬。   </p>   <p>    <b>     <font color=\"#FF6600\">纜船苦風，戲題四韻，奉簡鄭十三判官（泛）</font>    </b>    <br />    楚岸朔風疾，天寒鶬鴰呼。漲沙霾草樹，舞雪渡江湖。    <br />    吹帽時時落，維舟日日孤。因聲置驛外，為覓酒家壚。   </p>   <p>    <b>     <font color=\"#FF6600\">登岳陽樓</font>    </b>    <br />    昔聞洞庭水，今上岳陽樓。吳楚東南坼，乾坤日夜浮。    <br />    親朋無一字，老病有孤舟。戎馬關山北，憑軒涕泗流。   </p>   <p>    <b>     <font color=\"#FF6600\">陪裴使君登岳陽樓</font>    </b>    <br />    湖闊兼雲霧，樓孤屬晚晴。禮加徐孺子，詩接謝宣城。    <br />    雪岸叢梅發，春泥百草生。敢違漁父問，從此更南征。   </p>   <p>    <b>     <font color=\"#FF6600\">過南嶽入洞庭湖</font>    </b>    <br />    洪波忽爭道，岸轉異江湖。鄂渚分雲樹，衡山引舳艫。    <br />    翠牙穿裛槳，碧節上寒蒲。病渴身何去，春生力更無。    <br />    壤童犁雨雪，漁屋架泥塗。欹側風帆滿，微冥水驛孤。    <br />    悠悠回赤壁，浩浩略蒼梧。帝子留遺恨，曹公屈壯圖。    <br />    聖朝光御極，殘孽駐艱虞。才淑隨廝養，名賢隱鍛爐。    <br />    邵平元入漢，張翰後歸吳。莫怪啼痕數，危檣逐夜烏。   </p>   <p>    <b>     <font color=\"#FF6600\">宿青草湖（重湖，南青草，北洞庭）</font>    </b>    <br />    洞庭猶在目，青草續為名。宿槳依農事，郵簽報水程。    <br />    寒冰爭倚薄，雲月遞微明。湖雁雙雙起，人來故北征。   </p>   <p>    <b>     <font color=\"#FF6600\">宿白沙驛（初過湖南五里）</font>    </b>    <br />    水宿仍餘照，人煙復此亭。驛邊沙舊白，湖外草新青。    <br />    萬象皆春氣，孤槎自客星。隨波無限月，的的近南溟。   </p>   <p>    <b>     <font color=\"#FF6600\">湘夫人祠（即黃陵廟）</font>    </b>    <br />    肅肅湘妃廟，空牆碧水春。蟲書玉珮蘚，燕舞翠帷塵。    <br />    晚泊登汀樹，微馨借渚蘋。蒼梧恨不盡，染淚在叢筠。   </p>   <p>    <b>     <font color=\"#FF6600\">祠南夕望</font>    </b>    <br />    百丈牽江色，孤舟泛日斜。興來猶杖屨，目斷更雲沙。    <br />    山鬼迷春竹，湘娥倚暮花。湖南清絕地，萬古一長嗟。   </p>   <p>    <b>     <font color=\"#FF6600\">登白馬潭</font>    </b>    <br />    水生春纜沒，日出野船開。宿鳥行猶去，叢花笑不來。    <br />    人人傷白首，處處接金盃。莫道新知要，南征且未回。   </p>   <p>    <b>     <font color=\"#FF6600\">歸雁</font>    </b>    <br />    聞道今春雁，南歸自廣州。見花辭漲海，避雪到羅浮。    <br />    是物關兵氣，何時免客愁。年年霜露隔，不過五湖秋。   </p>   <p>    <b>     <font color=\"#FF6600\">野望</font>    </b>    <br />    納納乾坤大，行行郡國遙。雲山兼五嶺，風壤帶三苗。    <br />    野樹侵江闊，春蒲長雪消。扁舟空老去，無補聖明朝。   </p>   <p>    <b>     <font color=\"#FF6600\">入喬口（長沙北界）</font>    </b>    <br />    漠漠舊京遠，遲遲歸路賒。殘年傍水國，落日對春華。    <br />    樹蜜早蜂亂，江泥輕燕斜。賈生骨已朽，淒惻近長沙。   </p>   <p>    <b>     <font color=\"#FF6600\">銅官渚守風（渚在寧鄉縣）</font>    </b>    <br />    不夜楚帆落，避風湘渚間。水耕先浸草，春火更燒山。    <br />    早泊雲物晦，逆行波浪慳。飛來雙白鶴，過去杳難攀。   </p>   <p>    <b>     <font color=\"#FF6600\">北風（新康江口信宿方行）</font>    </b>    <br />    春生南國瘴，氣待北風蘇。向晚霾殘日，初宵鼓大爐。    <br />    爽攜卑濕地，聲拔洞庭湖。萬里魚龍伏，三更鳥獸呼。    <br />    滌除貪破浪，愁絕付摧枯。執熱沉沉在，凌寒往往須。    <br />    且知寬疾肺，不敢恨危途。再宿煩舟子，衰容問僕夫。    <br />    今晨非盛怒，便道即長驅。隱几看帆席，雲州湧坐隅。   </p>   <p>    <b>     <font color=\"#FF6600\">雙楓浦（在瀏陽縣）</font>    </b>    <br />    輟棹青楓浦，雙楓舊已摧。自驚衰謝力，不道棟樑材。    <br />    浪足浮紗帽，皮須截錦苔。江邊地有主，暫借上天回。   </p>   <p>    <b>     <font color=\"#FF6600\">奉送王信州崟北歸</font>    </b>    <br />    朝廷防盜賊，供給愍誅求。下詔選郎署，傳聲能典州。    <br />    蒼生今日困，天子向時憂。井屋有煙起，瘡痍無血流。    <br />    壤歌唯海甸，畫角自山樓。白髮寐常早，荒榛農復秋。    <br />    解龜逾臥轍，遣騎覓扁舟。徐榻不知倦，穎川何以酬。    <br />    塵生彤管筆，寒膩黑貂裘。高義終焉在，斯文去矣休。    <br />    別離同雨散，行止各雲浮。林熱鳥開口，江渾魚掉頭。    <br />    尉佗雖北拜，太史尚南留。軍旅應都息，寰區要盡收。    <br />    九重思諫諍，八極念懷柔。徙倚瞻王室，從容仰廟謀。    <br />    故人持雅論，絕塞豁窮愁。復見陶唐理，甘為汗漫遊。   </p>   <p>    <b>     <font color=\"#FF6600\">江閣臥病走筆寄呈崔、盧兩侍御</font>    </b>    <br />    客子庖廚薄，江樓枕席清。衰年病只瘦，長夏想為情。    <br />    滑憶雕胡飯，香聞錦帶羹。溜匙兼暖腹，誰欲致杯罌。   </p>   <p>    <b>     <font color=\"#FF6600\">潭州送韋員外牧韶州（迢）</font>    </b>    <br />    炎海韶州牧，風流漢署郎。分符先令望，同捨有輝光。    <br />    白首多年疾，秋天昨夜涼。洞庭無過雁，書疏莫相忘。   </p>   <p>    <b>     <font color=\"#FF6600\">江閣對雨有懷行營裴二端公（裴虯與討臧玠故有行營）</font>    </b>    <br />    南紀風濤壯，陰晴屢不分。野流行地日，江入度山雲。    <br />    層閣憑雷殷，長空水面文。雨來銅柱北，應洗伏波軍。   </p>   <p>    <b>     <font color=\"#FF6600\">酬韋韶州見寄</font>    </b>    <br />    養拙江湖外，朝廷記憶疏。深慚長者轍，重得故人書。    <br />    白髮絲難理，新詩錦不如。雖無南去雁，看取北來魚。   </p>   <p>    <b>     <font color=\"#FF6600\">千秋節有感二首（八月二日為明皇千秋節）</font>    </b>    <br />    自罷千秋節，頻傷八月來。先朝常宴會，壯觀已塵埃。    <br />    鳳紀編生日，龍池塹劫灰。湘川新涕淚，秦樹遠樓台。    <br />    寶鏡群臣得，金吾萬國回。衢尊不重飲，白首獨餘哀。    <br />    御氣雲樓敞，含風彩仗高。仙人張內樂，王母獻宮桃。    <br />    羅襪紅蕖艷，金羈白雪毛。舞階銜壽酒，走索背秋毫。    <br />    聖主他年貴，邊心此日勞。桂江流向北，滿眼送波濤。   </p>   <p>    <b>     <font color=\"#FF6600\">晚秋長沙蔡五侍御飲筵，送殷六參軍歸澧州覲省</font>    </b>    <br />    佳士欣相識，慈顏望遠遊。甘從投轄飲，肯作置書郵。    <br />    高鳥黃雲暮，寒蟬碧樹秋。湖南冬不雪，吾病得淹留。   </p>   <p>    <b>     <font color=\"#FF6600\">湖中送敬十使君適廣陵</font>    </b>    <br />    相見各頭白，其如離別何。幾年一會面，今日復悲歌。    <br />    少壯樂難得，歲寒心匪他。氣纏霜匣滿，冰置玉壺多。    <br />    遭亂實漂泊，濟時曾琢磨。形容吾校老，膽力爾誰過。    <br />    秋晚岳增翠，風高湖湧波。鶱騰訪知己，淮海莫蹉跎。   </p>   <p>    <b>     <font color=\"#FF6600\">長沙送李十一（銜）</font>    </b>    <br />    與子避地西康州，洞庭相逢十二秋。遠愧尚方曾賜履，竟非吾土倦登樓。    <br />    久存膠漆應難並，一辱泥塗遂晚收。李杜齊名真忝竊，朔雲寒菊倍離憂。   </p>   <p>    <b>     <font color=\"#FF6600\">重送劉十弟判官</font>    </b>    <br />    分源豕韋派，別浦雁賓秋。年事推兄忝，人才覺弟優。    <br />    經過辨豐劍，意氣逐吳鉤。垂翅徒衰老，先鞭不滯留。    <br />    本枝凌歲晚，高義豁窮愁。他日臨江待，長沙舊驛樓。   </p>   <p>    <b>     <font color=\"#FF6600\">奉贈盧五丈參謀（琚）</font>    </b>    <br />    恭惟同自出，妙選異高標。入幕知孫楚，披襟得鄭僑。    <br />    丈人藉才地，門閥冠雲霄。老矣逢迎拙，相於契託饒。    <br />    賜錢傾府待，爭米駐船遙。鄰好艱難薄，氓心杼軸焦。    <br />    客星空伴使，寒水不成潮。素髮乾垂領，銀章破在腰。    <br />    說詩能累夜，醉酒或連朝。藻翰惟牽率，湖山合動搖。    <br />    時清非造次，興盡卻蕭條。天子多恩澤，蒼生轉寂寥。    <br />    休傳鹿是馬，莫信鵩如鴞。未解依依袂，還斟泛泛瓢。    <br />    流年疲蟋蟀，體物幸鷦鷯。辜負滄洲願，誰云晚見招。   </p>   <p>    <b>     <font color=\"#FF6600\">登舟將適漢陽</font>    </b>    <br />    春宅棄汝去，秋帆催客歸。庭蔬尚在眼，浦浪已吹衣。    <br />    生理飄蕩拙，有心遲暮違。中原戎馬盛，遠道素書稀。    <br />    塞雁與時集，檣烏終歲飛。鹿門自此往，永息漢陰機。   </p>   <p>    <b>     <font color=\"#FF6600\">暮秋將歸秦，留別湖南幕府親友</font>    </b>    <br />    水闊蒼梧野，天高白帝秋。途窮那免哭，身老不禁愁。    <br />    大府才能會，諸公德業優。北歸沖雨雪，誰憫敝貂裘。   </p>   <p>    <b>     <font color=\"#FF6600\">送盧十四弟侍御護韋尚書靈櫬歸上都二十韻</font>    </b>    <br />    素幕渡江遠，朱幡登陸微。悲鳴駟馬顧，失涕萬人揮。    <br />    參佐哭辭畢，門闌誰送歸。從公伏事久，之子俊才稀。    <br />    長路更執紼，此心猶倒衣。感恩義不小，懷舊禮無違。    <br />    墓待龍驤詔，台迎獬豸威。深衷見士則，雅論在兵機。    <br />    戎狄乘妖氣，塵沙落禁闈。往年朝謁斷，他日掃除非。    <br />    但促銅壺箭，休添玉帳旂。動詢黃閣老，肯慮白登圍。    <br />    萬姓瘡痍合，群凶嗜欲肥。刺規多諫諍，端拱自光輝。    <br />    儉約前王體，風流後代希。對揚期特達，衰朽再芳菲。    <br />    空裡愁書字，山中疾採薇。撥杯要忽罷，抱被宿何依。    <br />    眼冷看徵蓋，兒扶立釣磯。清霜洞庭葉，故就別時飛。   </p>   <p>    <b>     <font color=\"#FF6600\">哭李常侍嶧二首</font>    </b>    <br />    一代風流盡，修文地下深。斯人不重見，將老失知音。    <br />    短日行梅嶺，寒山落桂林。長安若個畔，猶想映貂金。    <br />    青瑣陪雙入，銅梁阻一辭。風塵逢我地，江漢哭君時。    <br />    次第尋書札，呼兒檢贈詩。發揮王子表，不愧史臣詞。   </p>   <p>    <b>     <font color=\"#FF6600\">哭韋大夫之晉</font>    </b>    <br />    淒愴郇瑕色，差池弱冠年。丈人叨禮數，文律早周旋。    <br />    台閣黃圖裡，簪裾紫蓋邊。尊榮真不忝，端雅獨翛然。    <br />    貢喜音容間，馮招病疾纏。南過駭倉卒，北思悄聯綿。    <br />    鵩鳥長沙諱，犀牛蜀郡憐。素車猶慟哭，寶劍谷高懸。    <br />    漢道中興盛，韋經亞相傳。沖融標世業，磊落映時賢。    <br />    城府深朱夏，江湖眇霽天。綺樓關樹頂，飛旐泛堂前。    <br />    帟幕疑風燕，笳簫急暮蟬。興殘虛白室，跡斷孝廉船。    <br />    童孺交遊盡，喧卑俗事牽。老來多涕淚，情在強詩篇。    <br />    誰寄方隅理，朝難將帥權。春秋褒貶例，名器重雙全。   </p>   <p>    <b>     <font color=\"#FF6600\">舟中夜雪，有懷盧十四侍御弟</font>    </b>    <br />    朔風吹桂水，朔雪夜紛紛。暗度南樓月，寒深北渚雲。    <br />    燭斜初近見，舟重竟無聞。不識山陰道，聽雞更憶君。   </p>   <p>    <b>     <font color=\"#FF6600\">對雪</font>    </b>    <br />    北雪犯長沙，胡雲冷萬家。隨風且間葉，帶雨不成花。    <br />    金錯囊從罄，銀壺酒易賒。無人竭浮蟻，有待至昏鴉。   </p>   <p>    <b>     <font color=\"#FF6600\">樓上</font>    </b>    <br />    天地空搔首，頻抽白玉簪。皇輿三極北，身事五湖南。    <br />    戀闕勞肝肺，論材愧杞楠。亂離難自救，終是老湘潭。   </p>   <p>    <b>     <font color=\"#FF6600\">冬晚送長孫漸舍人歸州</font>    </b>    <br />    參卿休坐幄，蕩子不還鄉。南客瀟湘外，西戎鄠杜旁。    <br />    衰年傾蓋晚，費日繫舟長。會面思來札，銷魂逐去檣。    <br />    雲晴鷗更舞，風逆雁無行。匣裡雌雄劍，吹毛任選將。   </p>   <p>    <b>     <font color=\"#FF6600\">暮冬送蘇四郎徯兵曹適桂州</font>    </b>    <br />    飄飄蘇季子，六印佩何遲。早作諸侯客，兼工古體詩。    <br />    爾賢埋照久，余病長年悲。盧綰須徵日，樓蘭要斬時。    <br />    歲陽初盛動，王化久磷緇。為入蒼梧廟，看雲哭九疑。   </p>   <p>    <b>     <font color=\"#FF6600\">風疾舟中伏枕書懷三十六韻，奉呈湖南親友</font>    </b>    <br />    軒轅休制律，虞舜罷彈琴。尚錯雄鳴管，猶傷半死心。    <br />    聖賢名古邈，羈旅病年侵。舟泊常依震，湖平早見參。    <br />    如聞馬融笛，若倚仲宣襟。故國悲寒望，群雲慘歲陰。    <br />    水鄉霾白屋，楓岸疊青岑。鬱鬱冬炎瘴，濛濛雨滯淫。    <br />    鼓迎非祭鬼，彈落似鴞禽。興盡才無悶，愁來遽不禁。    <br />    生涯相汩沒，時物自蕭森。疑惑尊中弩，淹留冠上簪。    <br />    牽裾驚魏帝，投閣為劉歆。狂走終奚適，微才謝所欽。    <br />    吾安藜不糝，汝貴玉為琛。烏几重重縛，鶉衣寸寸針。    <br />    哀傷同庾信，述作異陳琳。十暑岷山葛，三霜楚戶砧。    <br />    叨陪錦帳座，久放白頭吟。反樸時難遇，忘機陸易沈。    <br />    應過數粒食，得近四知金。春草封歸恨，源花費獨尋。    <br />    轉蓬憂悄悄，行藥病涔涔。瘞夭追潘岳，持危覓鄧林。    <br />    蹉跎翻學步，感激在知音。卻假蘇張舌，高誇周宋鐔。    <br />    納流迷浩汗，峻址得嶔崟。城府開清旭，松筠起碧潯。    <br />    披顏爭倩倩，逸足競駸駸。朗鑒存愚直，皇天實照臨。    <br />    公孫仍恃險，侯景未生擒。書信中原闊，干戈北斗深。    <br />    畏人千里井，問俗九州箴。戰血流依舊，軍聲動至今。    <br />    葛洪屍定解，許靖力還任。家事丹砂訣，無成涕作霖。   </p>   <p>    <b>     <font color=\"#FF6600\">奉贈蕭二十使君</font>    </b>    <br />    昔在嚴公幕，俱為蜀使臣。艱危參大府，前後間清塵。    <br />    起草鳴先路，乘槎動要津。王鳧聊暫出，蕭雉只相馴。    <br />    終始任安義，荒蕪孟母鄰。聯翩匍匐禮，意氣死生親。    <br />    張老存家事，嵇康有故人。食恩慚鹵莽，鏤骨抱酸辛。    <br />    巢許山林志，夔龍廊廟珍。鵬圖仍矯翼，熊軾且移輪。    <br />    磊落衣冠地，蒼茫土木身。塤篪鳴自合，金石瑩逾新。    <br />    重憶羅江外，同遊錦水濱。結歡隨過隙，懷舊益沾巾。    <br />    曠絕含香捨，稽留伏枕辰。停驂雙闕早，回雁五湖春。    <br />    不達長卿病，從來原憲貧。監河受貸粟，一起轍中鱗。   </p>   <p>    <b>     <font color=\"#FF6600\">奉送二十三舅錄事之攝郴州</font>    </b>    <br />    賢良歸盛族，吾舅盡知名。徐庶高交友，劉牢出外甥。    <br />    泥塗豈珠玉，環堵但柴荊。衰老悲人世，驅馳厭甲兵。    <br />    氣春江上別，淚血渭陽情。舟鷁排風影，林烏反哺聲。    <br />    永嘉多北至，句漏且南征。必見公侯復，終聞盜賊平。    <br />    郴州頗涼冷，橘井尚淒清。從役何蠻貊，居官志在行。   </p>   <p>    <b>     <font color=\"#FF6600\">送魏二十四司直充嶺南掌選崔郎中判官兼寄韋韶州</font>    </b>    <br />    選曹分五嶺，使者歷三湘。才美膺推薦，君行佐紀綱。    <br />    佳聲斯共遠，雅節在周防。明白山濤鑒，嫌疑陸賈裝。    <br />    故人湖外少，春日嶺南長。憑報韶州牧，新詩昨寄將。   </p>   <p>    <b>     <font color=\"#FF6600\">送趙十七明府之縣</font>    </b>    <br />    連城為寶重，茂宰得才新。山雉迎舟楫，江花報邑人。    <br />    論交翻恨晚，臥病卻愁春。惠愛南翁悅，餘波及老身。   </p>   <p>    <b>     <font color=\"#FF6600\">燕子來舟中作</font>    </b>    <br />    湖南為客動經春，燕子啣泥兩度新。舊入故園常識主，    <br />    如今社日遠看人。可憐處處巢君室，何異飄飄託此身。    <br />    暫語船檣還起去，穿花落水益沾巾。   </p>   <p>    <b>     <font color=\"#FF6600\">同豆盧峰知字韻</font>    </b>    <br />    煉金歐冶子，噴玉大宛兒。符彩高無敵，聰明達所為。    <br />    夢蘭他日應，折桂早年知。爛漫通經術，光芒刷羽儀。    <br />    謝庭瞻不遠，潘省會於斯。倡和將雛曲，田翁號鹿皮。   </p>   <p>    <b>     <font color=\"#FF6600\">歸雁二首</font>    </b>    <br />    萬里衡陽雁，今年又北歸。雙雙瞻客上，一一背人飛。    <br />    雲裡相呼疾，沙邊自宿稀。繫書元浪語，愁寂故山薇。    <br />    欲雪違胡地，先花別楚雲。卻過清渭影，高起洞庭群。    <br />    塞北春陰暮，江南日色曛。傷弓流落羽，行斷不堪聞。   </p>   <p>    <b>     <font color=\"#FF6600\">小寒食舟中作</font>    </b>    <br />    佳辰強飯食猶寒，隱几蕭條帶鶡冠。春水船如天上坐，老年花似霧中看。    <br />    娟娟戲蝶過閒幔，片片輕鷗下急湍。雲白山青萬餘里，愁看直北是長安。   </p>   <p>    <b>     <font color=\"#FF6600\">清明二首</font>    </b>    <br />    朝來新火起新煙，湖色春光淨客船。繡羽銜花他自得，紅顏騎竹我無緣。    <br />    胡童結束還難有，楚女腰肢亦可憐。不見定王城舊處，長懷賈傅井依然。    <br />    虛沾焦舉為寒食，實藉嚴君賣卜錢。鐘鼎山林各天性，濁醪粗飯任吾年。   </p>   <p>此身飄泊苦西東，右臂偏枯半耳聾。寂寂繫舟雙下淚，悠悠伏枕左書空。    <br />    十年蹴踘將雛遠，萬里鞦韆習俗同。旅雁上雲歸紫塞，家人鑽火用青楓。    <br />    秦城樓閣煙花裡，漢主山河錦繡中。風水春來洞庭闊，白蘋愁殺白頭翁。   </p>   <p>    <b>     <font color=\"#FF6600\">發潭州（時自潭之衡）</font>    </b>    <br />    夜醉長沙酒，曉行湘水春。岸花飛送客，檣燕語留人。    <br />    賈傅才未有，褚公書絕倫。高名前後事，回首一傷神。   </p>   <p>    <b>     <font color=\"#FF6600\">回棹</font>    </b>    <br />    宿昔試安命，自私猶畏天。勞生繫一物，為客費多年。    <br />    衡岳江湖大，蒸池疫癘偏。散才嬰薄俗，有跡負前賢。    <br />    巾拂那關眼，瓶罍易滿船。火雲滋垢膩，凍雨裛沉綿。    <br />    強飯蓴添滑，端居茗續煎。清思漢水上，涼憶峴山巔。    <br />    順浪翻堪倚，回帆又省牽。吾家碑不昧，王氏井依然。    <br />    几杖將衰齒，茅茨寄短椽。灌園曾取適，遊寺可終焉。    <br />    遂性同漁父，成名異魯連。篙師煩爾送，朱夏及寒泉。   </p>   <p>    <b>     <font color=\"#FF6600\">贈韋七贊善</font>    </b>    <br />    鄉里衣冠不乏賢，杜陵韋曲未央前。爾家最近魁三象，時論同歸尺五天。    <br />    北走關山開雨雪，南遊花柳塞雲煙。洞庭春色悲公子，蝦菜忘歸范蠡船。   </p>   <p>    <b>     <font color=\"#FF6600\">奉酬寇十侍御錫見寄四韻，復寄寇</font>    </b>    <br />    往別郇瑕地，於今四十年。來簪御府筆，故泊洞庭船。    <br />    詩憶傷心處，春深把臂前。南瞻按百越，黃帽待君偏。   </p>   <p>    <b>     <font color=\"#FF6600\">酬郭十五受判官</font>    </b>    <br />    才微歲老尚虛名，臥病江湖春復生。藥裹關心詩總廢，花枝照眼句還成。    <br />    只同燕石能星隕，自得隋珠覺夜明。喬口橘洲風浪促，繫帆何惜片時程。   </p>   <p>    <b>     <font color=\"#FF6600\">衡州送李大夫七丈勉赴廣州</font>    </b>    <br />    斧鉞下青冥，樓船過洞庭。北風隨爽氣，南斗避文星。    <br />    日月籠中鳥，乾坤水上萍。王孫丈人行，垂老見飄零。   </p>   <p>    <b>     <font color=\"#FF6600\">哭長孫侍御（一作杜誦詩。以下為杜甫補遺）</font>    </b>    <br />    道為謀書重，名因賦頌雄。禮闈曾擢桂，憲府舊乘驄。    <br />    流水生涯盡，浮雲世事空。唯餘舊台柏，蕭瑟九原中。   </p>   <p>    <b>     <font color=\"#FF6600\">虢國夫人（一作《張祜集》靈台二首之一）</font>    </b>    <br />    虢國夫人承主恩，平明上馬入宮門。卻嫌脂粉涴顏色，澹掃蛾眉朝至尊。   </p>   <p>    <b>     <font color=\"#FF6600\">軍中醉飲寄沈八、劉叟（一作暢當詩）</font>    </b>    <br />    酒渴愛江清，餘甘漱晚汀。軟沙欹坐穩，冷石醉眠醒。    <br />    野膳隨行帳，華音發從伶。數杯君不見，醉已遣沉冥。   </p>   <p>    <b>     <font color=\"#FF6600\">杜鵑行（一作司空曙詩）</font>    </b>    <br />    古時杜宇稱望帝，魂作杜鵑何微細。跳枝竄葉樹木中，搶佯瞥捩雌隨雄。    <br />    毛衣慘黑貌憔悴，眾鳥安肯相尊崇。隳形不敢棲華屋，短翮唯願巢深叢。    <br />    穿皮啄朽觜欲禿，苦饑始得食一蟲。誰言養雛不自哺，此語亦足為愚蒙。    <br />    聲音咽咽如有謂，號啼略與嬰兒同。口乾垂血轉迫促，似欲上訴於蒼穹。    <br />    蜀人聞之皆起立，至今學學效遺風，乃知變化不可窮。    <br />    豈知昔日居深宮，嬪嬙左右如花紅。   </p>   <p>    <b>     <font color=\"#FF6600\">聞惠二過東溪特一送（以下七首，吳若本逸詩）</font>    </b>    <br />    惠子白駒瘦，歸溪唯病身。皇天無老眼，空谷滯斯人。    <br />    崖蜜松花熟，山杯竹葉新。柴門了無事，黃綺未稱臣。   </p>   <p>    <b>     <font color=\"#FF6600\">舟泛洞庭（一作過洞庭湖）</font>    </b>    <br />    蛟室圍青草，龍堆擁白沙。護江盤古木，迎棹舞神鴉。    <br />    破浪南風正，收帆畏日斜。雲山千萬疊，底處上仙槎。   </p>   <p>    <b>     <font color=\"#FF6600\">李鹽鐵二首（一首題作李監宅，已見第九卷中）</font>    </b>    <br />    落葉春風起，高城煙霧開。雜花分戶映，嬌燕入簷回。    <br />    一見能傾產，虛懷只愛才。鹽官雖絆驥，名是漢庭來。   </p>   <p>    <b>     <font color=\"#FF6600\">長吟</font>    </b>    <br />    江渚翻鷗戲，官橋帶柳陰。江飛競渡日，草見蹋春心。    <br />    已撥形骸累，真為爛漫深。賦詩歌句穩，不免自長吟。   </p>   <p>    <b>     <font color=\"#FF6600\">絕句九首（前六首已見第十三卷中）</font>    </b>    <br />    聞道巴山裡，春船正好行。都將百年興，一望九江城。    <br />    水檻溫江口，茅堂石筍西。移船先主廟，洗藥浣沙溪。    <br />    設道春來好，狂風大放顛。吹花隨水去，翻卻釣魚船。   </p>   <p>    <b>     <font color=\"#FF6600\">瞿唐懷古（以下草堂逸詩拾遺）</font>    </b>    <br />    西南萬壑注，勍敵兩崖開。地與山根裂，江從月窟來。    <br />    削成當白帝，空曲隱陽台。疏鑿功雖美，陶鈞力大哉。   </p>   <p>    <b>     <font color=\"#FF6600\">送司馬入京</font>    </b>    <br />    群盜至今日，先朝忝從臣。歎君能戀主，久客羨歸秦。    <br />    黃閣長司諫，丹墀有故人。向來論社稷，為話涕沾巾。   </p>   <p>    <b>     <font color=\"#FF6600\">惜別行送劉僕射判官（僕射乃其主將劉乃僕射之判官也）</font>    </b>    <br />    聞道南行市駿馬，不限匹數軍中須。襄陽幕府天下異，主將儉省憂艱虞。    <br />    只收壯健勝鐵甲，豈因格鬥求龍駒。而今西北自反胡，騏驎蕩盡一匹無。    <br />    龍媒真種在帝都，子孫永落西南隅。向非戎事備征伐，君肯辛苦越江湖。    <br />    江湖凡馬多憔悴，衣冠往往乘蹇驢。梁公富貴於身疏，號令明白人安居。    <br />    俸錢時散士子盡，府庫不為驕豪虛。以茲報主寸心赤，氣卻西戎回北狄。    <br />    羅網群馬籍馬多，氣在驅馳出金帛。劉侯奉使光推擇，滔滔才略滄溟窄。    <br />    杜陵老翁秋繫船，扶病相識長沙驛。強梳白髮提胡盧，手把菊花路旁摘。    <br />    九州兵革浩茫茫，三歎聚散臨重陽。當杯對客忍流涕，君不覺老夫神內傷。   </p>   <p>    <b>     <font color=\"#FF6600\">呀鶻行</font>    </b>    <br />    病鶻孤飛俗眼丑，每夜江邊宿衰柳。清秋落日已側身，過雁歸鴉錯回首。    <br />    緊腦雄姿迷所向，疏翮稀毛不可狀。強神迷復皂雕前，俊才早在蒼鷹上。    <br />    風濤颯颯寒山陰，熊羆欲蟄龍蛇深。念爾此時有一擲，失聲濺血非其心。   </p>   <p>    <b>     <font color=\"#FF6600\">狂歌行，贈四兄</font>    </b>    <br />    與兄行年校一歲，賢者是兄愚者弟。兄將富貴等浮雲，弟切功名好權勢。    <br />    長安秋雨十日泥，我曹    <a target=\"_blank\" href=\"http://140.111.1.40/yitin/frn/frn00399.htm\">●</a>馬聽晨雞。公卿朱門未開鎖，我曹已到肩相齊。    <br />    吾兄睡穩方舒膝，不襪不巾蹋曉日。男啼女哭莫我知，身上須繒腹中實。    <br />    今年思我來嘉州。嘉州酒重花繞樓。樓頭吃酒樓下臥，長歌短詠還相酬。    <br />    四時八節還拘禮，女拜弟妻男拜弟。幅巾鞶帶不掛身，頭脂足垢何曾洗。    <br />    吾兄吾兄巢許倫，一生喜怒長任真。日斜枕肘寢已熟，啾啾唧唧為何人。   </p>   <p>    <b>     <font color=\"#FF6600\">逃難</font>    </b>    <br />    五十頭白翁，南北逃世難。疏布纏枯骨，奔走苦不暖。    <br />    已衰病方入，四海一塗炭。乾坤萬里內，莫見容身畔。    <br />    妻孥復隨我，回首共悲歎。故國莽丘墟，鄰里各分散。    <br />    歸路從此迷，涕盡湘江岸。   </p>   <p>    <b>     <font color=\"#FF6600\">寄高適</font>    </b>    <br />    楚隔乾坤遠，難招病客魂。詩名惟我共，世事與誰論。    <br />    北闕更新主，南星落故園。定知相見日，爛漫倒芳尊。   </p>   <p>    <b>     <font color=\"#FF6600\">送靈州李判官</font>    </b>    <br />    犬戎腥四海，回首一茫茫。血戰乾坤赤，氛迷日月黃。    <br />    將軍專策略，幕府盛材良。近賀中興主，神兵動朔方。   </p>   <p>    <b>     <font color=\"#FF6600\">與嚴二郎奉禮別</font>    </b>    <br />    別君誰暖眼，將老病纏身。出涕同斜日，臨風看去塵。    <br />    商歌還入夜，巴俗自為鄰。尚愧微軀在，遙聞盛禮新。    <br />    山東群盜散，闕下受降頻。諸將歸應盡，題書報旅人。   </p>   <p>    <b>     <font color=\"#FF6600\">巴西驛亭觀江漲，呈竇使君二首</font>    </b>    <br />    轉驚波作怒，即恐岸隨流。賴有杯中物，還同海上鷗。    <br />    關心小剡縣，傍眼見揚州。為接情人飲，朝來減半愁。   </p>   <p>向晚波微綠，連空岸腳青。日兼春有暮，愁與醉無醒。    <br />    漂泊猶杯酒，躊躇此驛亭。相看萬里外，同是一浮萍。   </p>   <p>    <b>     <font color=\"#FF6600\">遣憂</font>    </b>    <br />    亂離知又甚，消息苦難真。受諫無今日，臨危憶古人。    <br />    紛紛乘白馬，攘攘著黃巾。隋氏留宮室，焚燒何太頻。   </p>   <p>    <b>     <font color=\"#FF6600\">早花</font>    </b>    <br />    西京安穩未，不見一人來。臘日巴江曲，山花已自開。    <br />    盈盈當雪杏，艷艷待春梅。直苦風塵暗，誰憂容鬢催。   </p>   <p>    <b>     <font color=\"#FF6600\">巴山</font>    </b>    <br />    巴山遇中使，雲自峽城來。盜賊還奔突，乘輿恐未回。    <br />    天寒邵伯樹，地闊望仙台。狼狽風塵裡，群臣安在哉。   </p>   <p>    <b>     <font color=\"#FF6600\">收京</font>    </b>    <br />    復道收京邑，兼聞殺犬戎。衣冠卻扈從，車駕已還宮。    <br />    克復成如此，安危在數公。莫令回首地，慟哭起悲風。   </p>   <p>    <b>     <font color=\"#FF6600\">巴西聞收宮闕，送班司馬入京</font>    </b>    <br />    聞道收宗廟，鳴鑾自陝歸。傾都看黃屋，正殿引朱衣。    <br />    劍外春天遠，巴西敕使稀。念君經世亂，匹馬向王畿。   </p>   <p>    <b>     <font color=\"#FF6600\">花底</font>    </b>    <br />    紫萼扶千蕊，黃鬚照萬花。忽疑行暮雨，何事入朝霞。    <br />    恐是潘安縣，堪留衛玠車。深知好顏色，莫作委泥沙。   </p>   <p>    <b>     <font color=\"#FF6600\">柳邊</font>    </b>    <br />    只道梅花發，那知柳亦新。枝枝總到地，葉葉自開春。    <br />    紫燕時翻翼，黃鸝不露身。漢南應老盡，霸上遠愁人。   </p>   <p>    <b>     <font color=\"#FF6600\">送竇九歸成都</font>    </b>    <br />    文章亦不盡，竇子才縱橫。非爾更苦節，何人符大名。    <br />    讀書雲閣觀，問絹錦官城。我有浣花竹，題詩須一行。   </p>   <p>    <b>     <font color=\"#FF6600\">贈裴南部，聞袁判官自來欲有按問</font>    </b>    <br />    塵滿萊蕪甑，堂橫單父琴。人皆知飲水，公輩不偷金。    <br />    梁獄書因上，秦台鏡欲臨。獨醒時所嫉，群小謗能深。    <br />    即出黃沙在，何須白髮侵。使君傳舊德，已見直繩心。   </p>   <p>    <b>     <font color=\"#FF6600\">奉使崔都水翁下峽</font>    </b>    <br />    無數涪江筏，鳴橈總發時。別離終不久，宗族忍相遺。    <br />    白狗黃牛峽，朝雲暮雨祠。所過頻問訊，到日自題詩。   </p>   <p>    <b>     <font color=\"#FF6600\">題郪縣郭三十二明府茅屋壁</font>    </b>    <br />    江頭且繫船，為爾獨相憐。雲散灌壇雨，春青彭澤田。    <br />    頻驚適小國，一擬問高天。別後巴東路，逢人問幾賢。   </p>   <p>    <b>     <font color=\"#FF6600\">遣悶戲呈路十九曹長</font>    </b>    <br />    江浦雷聲喧昨夜，春城雨色動微寒。黃鸝並坐交愁濕，白鷺群飛太劇乾。    <br />    晚節漸於詩律細，誰家數去酒杯寬。惟吾最愛清狂客，百遍相看意未闌。   </p>   <p>    <b>     <font color=\"#FF6600\">隨章留後新亭會送諸君</font>    </b>    <br />    新亭有高會，行子得良時。日動映江幕，風鳴排檻旗。    <br />    絕葷終不改，勸酒欲無詞。已墮峴山淚，因題零雨詩。   </p>   <p>    <b>     <font color=\"#FF6600\">東津送韋諷攝閬州錄事</font>    </b>    <br />    聞說江山好，憐君吏隱兼。寵行舟遠泛，怯別酒頻添。    <br />    推薦非承乏，操持必去嫌。他時如按縣，不得慢陶潛。   </p>   <p>    <b>     <font color=\"#FF6600\">客舊館</font>    </b>    <br />    陳跡隨人事，初秋別此亭。重來梨葉赤，依舊竹林青。    <br />    風幔何時捲，寒砧昨夜聲。無由出江漢，愁緒月冥冥。   </p>   <p>    <b>     <font color=\"#FF6600\">閬州奉送二十四舅使自京赴任青城</font>    </b>    <br />    聞道王喬舄，名因太史傳。如何碧雞使，把詔紫微天。    <br />    秦嶺愁回馬，涪江醉泛船。青城漫污雜，吾舅意淒然。   </p>   <p>    <b>     <font color=\"#FF6600\">愁坐</font>    </b>    <br />    高齋常見野，愁坐更臨門。十月山寒重，孤城月水昏。    <br />    葭萌氐種迥，左擔犬戎存。終日憂奔走，歸期未敢論。   </p>   <p>    <b>     <font color=\"#FF6600\">陪鄭公秋晚北池臨眺</font>    </b>    <br />    北池雲水闊，華館辟秋風。獨鶴元依渚，衰荷且映空。    <br />    採菱寒刺上，蹋藕野泥中。素楫分曹往，金盤小徑通。    <br />    萋萋露草碧，片片晚旗紅。杯酒沾津吏，衣裳與釣翁。    <br />    異方初艷菊，故里亦高桐。搖落關山思，淹留戰伐功。    <br />    嚴城殊未掩，清宴已知終。何補參卿事，歡娛到薄躬。   </p>   <p>    <b>     <font color=\"#FF6600\">去蜀</font>    </b>    <br />    五載客蜀郡，一年居梓州。如何關塞阻，轉作瀟湘遊。    <br />    世事已黃髮，殘生隨白鷗。安危大臣在，不必淚長流。   </p>   <p>    <b>     <font color=\"#FF6600\">放船</font>    </b>    <br />    收帆下急水，捲幔逐回灘。江市戎戎暗，山雲淰淰寒。    <br />    村荒無徑入，獨鳥怪人看。已泊城樓底，何曾夜色闌。   </p>   <p>    <b>     <font color=\"#FF6600\">哭台州鄭司戶蘇少監</font>    </b>    <br />    故舊誰憐我，平生鄭與蘇。存亡不重見，喪亂獨前途。    <br />    豪俊何人在，文章掃地無。羈遊萬里闊，凶問一年俱。    <br />    白首中原上，清秋大海隅。夜台當北斗，泉路著東吳。    <br />    得罪台州去，時危棄碩儒。移官蓬閣後，穀貴沒潛夫。    <br />    流慟嗟何及，銜冤有是夫。道消詩興廢，心息酒為徒。    <br />    許與才雖薄，追隨跡未拘。班揚名甚盛，嵇阮逸相須。    <br />    會取君臣合，寧銓品命殊。賢良不必展，廊廟偶然趨。    <br />    勝決風塵際，功安造化爐。從容拘舊學，慘澹閟陰符。    <br />    擺落嫌疑久，哀傷志力輸。俗依綿谷異，客對雪山孤。    <br />    童稚思諸子，交朋列友於。情乖清酒送，望絕撫墳呼。    <br />    瘧病餐巴水，瘡痍老蜀都。飄零迷哭處，天地日榛蕪。   </p>   <p>    <b>     <font color=\"#FF6600\">送王侍御往東川，放生池祖席</font>    </b>    <br />    東川詩友合，此贈怯輕為。況復傳宗近，空然惜別離。    <br />    梅花交近野，草色向平池。倘憶江邊臥，歸期願早知。   </p>   <p>    <b>     <font color=\"#FF6600\">惠義寺送王少尹赴成都（得峰字）</font>    </b>    <br />    苒苒谷中寺，娟娟林表峰。欄杆上處遠，結構坐來重。    <br />    騎馬行春徑，衣冠起晚鐘。雲門青寂寂，此別惜相從。   </p>   <p>    <b>     <font color=\"#FF6600\">避地</font>    </b>    <br />    避地歲時晚，竄身筋骨勞。詩書遂牆壁，奴僕且旌旄。    <br />    行在僅聞信，此生隨所遭。神堯舊天下，會見出腥臊。   </p>   <p>    <b>     <font color=\"#FF6600\">惠義寺園送辛員外</font>    </b>    <br />    朱櫻此日垂朱實，郭外誰家負郭田。萬里相逢貪握手，高才卻望足離筵。   </p>   <p>    <b>     <font color=\"#FF6600\">又送</font>    </b>    <br />    雙峰寂寂對春台，萬竹青青照客杯。細草留連侵坐軟，殘花悵望近人開。    <br />    同舟昨日何由得，並馬今朝未擬回。直到綿州始分首，江邊樹裡共誰來。   </p>   <p>    <b>     <font color=\"#FF6600\">九日登梓州城</font>    </b>    <br />    客心驚暮序，賓雁下襄州。共賞重陽節，言尋戲馬遊。    <br />    湖風秋戍柳，江雨暗山樓。且酌東籬菊，聊祛南國愁。   </p>   <p>    <b>     <font color=\"#FF6600\">闕題</font>    </b>    <br />    三月雪連夜，未應傷物華。只緣春欲盡，留著伴梨花。    <br />    <br />    <font color=\"#FF6600\">     <b>漢州王大錄事宅作</b>    </font>    <br />    南溪老病客，相見下肩輿。近髮看烏帽，催蓴煮白魚。    <br />    宅中平岸水，身外滿床書。憶爾才名叔，含凄意有餘。   </p>  </center> "}