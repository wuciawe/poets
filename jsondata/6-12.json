{"id":"6-12","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>元稹</b>      </font>     </strong>    </font>    <br />    <br />    （西元779～831）字微之，唐河南（今河南省洛陽縣）人。穆宗    <br />    時拜相。其詩平易近人，與白居易齊名，世稱元白。著有元氏長    <br />    慶集。    <br />    <br />    <b>     <font color=\"#FF6600\">思歸樂</font>    </b>    <br />    山中思歸樂，盡作思歸鳴。爾是此山鳥，安得失鄉名。    <br />    應緣此山路，自古離人征。陰愁感和氣，俾爾從此生。    <br />    我雖失鄉去，我無失鄉情。慘舒在方寸，寵辱將何驚。    <br />    浮生居大塊，尋丈可寄形。身安即形樂，豈獨樂咸京。    <br />    命者道之本，死者天之平。安問遠與近，何言殤與彭。    <br />    君看趙工部，八十支體輕。交州二十載，一到長安城。    <br />    長安不須臾，復作交州行。交州又累歲，移鎮廣與荊。    <br />    歸朝新天子，濟濟為上卿。肌膚無瘴色，飲食康且寧。    <br />    長安一晝夜，死者如隕星。喪車四門出，何關炎瘴縈。    <br />    況我三十二，百年未半程。江陵道塗近，楚俗雲水清。    <br />    遐想玉泉寺，久聞峴山亭。此去盡綿歷，豈無心賞並。    <br />    紅餐日充腹，碧澗朝析酲。開門待賓客，寄書安弟兄。    <br />    閒窮四聲韻，悶閱九部經。身外皆委順，眼前隨所營。    <br />    此意久已定，誰能求苟榮。所以官甚小，不畏權勢傾。    <br />    傾心豈不易，巧詐神之刑。萬物有本性，況復人性靈。    <br />    金埋無土色，玉墜無瓦聲。劍折有寸利，鏡破有片明。    <br />    我可俘為囚，我可刃為兵。我心終不死，金石貫以誠。    <br />    此誠患不至，誠至道亦亨。微哉滿山鳥，叫噪何足聽。   </p>   <p>    <font color=\"#FF6600\">     <b>春鳩</b>    </font>    <br />    春鳩與百舌，音響詎同年。如何一時語，俱得春風憐。    <br />    猶知化工意，當春不生蟬。免教爭叫噪，沸渭桃花前。   </p>   <p>    <b>     <font color=\"#FF6600\">春蟬</font>    </b>    <br />    我自東歸日，厭苦春鳩聲。作詩憐化工，不遣春蟬生。    <br />    及來商山道，山深氣不平。春秋兩相似，蟲豸百種鳴。    <br />    風松不成韻，蜩螗沸如羹。豈無朝陽鳳，羞與微物爭。    <br />    安得天上雨，奔渾河海傾。蕩滌反時氣，然後好晴明。   </p>   <p>    <font color=\"#FF6600\">     <b>兔絲</b>    </font>    <br />    人生莫依倚，依倚事不成。君看兔絲蔓，依倚榛與荊。    <br />    荊榛易蒙密，百鳥撩亂鳴。下有狐兔穴，奔走亦縱橫。    <br />    樵童斫將去，柔蔓與之並。翳薈生可恥，束縛死無名。    <br />    桂樹月中出，珊瑚石上生。俊鶻度海食，應龍升天行。    <br />    靈物本特達，不復相纏縈。纏縈竟何者，荊棘與飛莖。   </p>   <p>    <font color=\"#FF6600\">     <b>古社</b>    </font>    <br />    古社基址在，人散社不神。惟有空心樹，妖狐藏魅人。    <br />    狐惑意顛倒，臊腥不復聞。丘墳變城郭，花草仍荊榛。    <br />    良田千萬頃，占作天荒田。主人議芟斫，怪見不敢前。    <br />    那言空山燒，夜隨風馬奔。飛聲鼓鼙震，高焰旗幟翻。    <br />    逡巡荊棘盡，狐兔無子孫。狐死魅人滅，煙消壇墠存。    <br />    繞壇舊田地，給授有等倫。農收村落盛，社樹新團圓。    <br />    社公千萬歲，永保村中民。   </p>   <p>    <font color=\"#FF6600\">     <b>松樹</b>    </font>    <br />    華山高幢幢，上有高高松。株株遙各各，葉葉相重重。    <br />    槐樹夾道植，枝葉俱冥濛。既無貞直幹，復有罥掛蟲。    <br />    何不種松樹，使之搖清風。秦時已曾種，憔悴種不供。    <br />    可憐孤松意，不與槐樹同。閒在高山頂，樛盤虯與龍。    <br />    屈為大廈棟，庇蔭侯與公。不肯作行伍，俱在塵土中。   </p>   <p>    <font color=\"#FF6600\">     <b>芳樹</b>    </font>    <br />    芳樹已寥落，孤英尤可嘉。可憐團團葉，蓋覆深深花。    <br />    遊蜂競鑽刺，斗雀亦紛拏。天生細碎物，不愛好光華。    <br />    非無殲殄法，念爾有生涯。春雷一聲發，驚燕亦驚蛇。    <br />    清池養神蔡，已復長蝦蟆。雨露貴平施，吾其春草芽。   </p>   <p>    <font color=\"#FF6600\">     <b>桐花</b>    </font>    <br />    朧月上山館，紫桐垂好陰。可惜暗澹色，無人知此心。    <br />    舜沒蒼梧野，鳳歸丹穴岑。遺落在人世，光華那復深。    <br />    年年怨春意，不競桃杏林。唯占清明後，牡丹還復侵。    <br />    況此空館閉，云誰恣幽尋。徒煩鳥噪集，不語山嶔岑。    <br />    滿院青苔地，一樹蓮花簪。自開還自落，暗芳終暗沈。    <br />    爾生不得所，我願裁為琴。安置君王側，調和元首音。    <br />    安問宮徵角，先辨雅鄭淫。宮弦春以君，君若春日臨。    <br />    商弦廉以臣，臣作旱天霖。人安角聲暢，人困斗不任。    <br />    羽以類萬物，祆物神不歆。徵以節百事，奉事罔不欽。    <br />    五者苟不亂，天命乃可忱。君若問孝理，彈作梁山吟。    <br />    君若事宗廟，拊以和球琳。君若不好諫，願獻觸疏箴。    <br />    君若不罷獵，請聽荒於禽。君若侈台殿，雍門可沾襟。    <br />    君若傲賢雋，鹿鳴有食芩。君聞祈招什，車馬勿駸駸。    <br />    君若欲敗度，中有式如金。君聞薰風操，志氣在愔愔。    <br />    中有阜財語，勿受來獻賝。北里當絕聽，禍莫大於淫。    <br />    南風苟不競，無往遺之擒。奸聲不入耳，巧言寧孔壬。    <br />    梟音亦云革，安得沴與祲。天子既穆穆，群材亦森森。    <br />    劍士還農野，絲人歸織紝。丹鳳巢阿閣，文魚游碧潯。    <br />    和氣浹寰海，易若溉蹄涔。改張乃可鼓，此語無古今。    <br />    非琴獨能爾，事有諭因針。感爾桐花意，閒怨杳難禁。    <br />    待我持斤斧，置君為大琛。   </p>   <p>    <font color=\"#FF6600\">     <b>雉媒</b>    </font>    <br />    雙雉在野時，可憐同嗜欲。毛衣前後成，一種文章足。    <br />    一雉獨先飛，衝開芳草綠。網羅幽草中，暗被潛羈束。    <br />    剪刀摧六翮，絲線縫雙目。啖養能幾時，依然已馴熟。    <br />    都無舊性靈，返與他心腹。置在芳草中，翻令誘同族。    <br />    前時相失者，思君意彌篤。朝朝舊處飛，往往巢邊哭。    <br />    今朝樹上啼，哀音斷還續。遠見爾文章，知君草中伏。    <br />    和鳴忽相召，鼓翅遙相矚。畏我未肯來，又啄翳前粟。    <br />    斂翮遠投君，飛馳勢奔蹙。罥掛在君前，向君聲促促。    <br />    信君決無疑，不道君相覆。自恨飛太高，疏羅偶然觸。    <br />    看看架上鷹，擬食無罪肉。君意定何如，依舊雕籠宿。   </p>   <p>    <font color=\"#FF6600\">     <b>箭鏃</b>    </font>    <br />    箭鏃本求利，淬礪良甚難。礪將何所用，礪以射凶殘。    <br />    不礪射不入，不射人不安。為盜即當射，寧問私與官。    <br />    夜射官中盜，中之血欄杆。帶箭君前訴，君王悄不歡。    <br />    頃曾為盜者，百箭中心攢。競將兒女淚，滴瀝助辛酸。    <br />    君王責良帥，此禍誰為端。帥言發硎罪，不使刃稍刓。    <br />    君王不忍殺，逐之如迸丸。仍令後來箭，盡可頭團團。    <br />    發硎去雖遠，礪鏃心不闌。會射蛟螭盡，舟行無惡瀾。   </p>   <p>    <b>     <font color=\"#FF6600\">賽神</font>    </b>    <br />    村落事妖神，林木大如村。事來三十載，巫覡傳子孫。    <br />    村中四時祭，殺盡雞與豚。主人不堪命，積燎曾欲燔。    <br />    旋風天地轉，急雨江河翻。採薪持斧者，棄斧縱橫奔。    <br />    山深多掩映，僅免鯨鯢吞。主人集鄰里，各各持酒樽。    <br />    廟中再三拜，願得禾稼存。去年大巫死，小覡又妖言。    <br />    邑中神明宰，有意效西門。焚除計未決，伺者迭乘軒。    <br />    廟深荊棘厚，但見狐兔蹲。巫言小神變，可驗牛馬蕃。    <br />    邑吏齊進說，幸勿禍鄉原。逾年計不定，縣聽良亦煩。    <br />    涉夏祭時至，因令修四垣。憂虞神憤恨，玉帛意彌敦。    <br />    我來神廟下，簫鼓正喧喧。因言遣妖術，滅絕由本根。    <br />    主人中罷舞，許我重疊論。蜉蝣生濕處，鴟鴞集黃昏。    <br />    主人邪心起，氣焰日夜繁。狐狸得蹊徑，潛穴主人園。    <br />    腥臊襲左右，然後託丘樊。歲深樹成就，曲直可輪轅。    <br />    幽妖盡依倚，萬怪之所屯。主人一心好，四面無籬藩。    <br />    命樵執斤斧，怪木寧遽髡。主人且傾聽，再為諭清渾。    <br />    阿膠在末派，罔象游上源。靈藥逡巡盡，黑波朝夕噴。    <br />    神龍厭流濁，先伐鼉與黿。黿鼉在龍穴，妖氣常郁溫。    <br />    主人惡淫祀，先去邪與惛。惛邪中人意，蠱禍蝕精魂。    <br />    德勝妖不作，勢強威亦尊。計窮然後賽，後賽復何恩。   </p>   <p>    <font color=\"#FF6600\">     <b>大觜烏</b>    </font>    <br />    陽烏有二類，嘴白者名慈。求食哺慈母，因以此名之。    <br />    飲啄頗廉儉，音響亦柔雌。百巢同一樹，棲宿不復疑。    <br />    得食先反哺，一身常苦羸。緣知五常性，翻被眾禽欺。    <br />    其一觜大者，攫搏性貪癡。有力強如鶻，有爪利如錐。    <br />    音聲甚噢    <a target=\"_blank\" href=\"http://140.111.1.40/yitic/frc/frc01354.htm\">●</a>，潛通妖怪詞。受日餘光庇，終天無死期。    <br />    翱翔富人屋，棲息屋前枝。巫言此烏至，財產日豐宜。    <br />    主人一心惑，誘引不知疲。轉見烏來集，自言家轉孳。    <br />    白鶴門外養，花鷹架上維。專聽烏喜怒，信受若神龜。    <br />    舉家同此意，彈射不復施。往往清池側，卻令鵷鷺隨。    <br />    群烏飽粱肉，毛羽色澤滋。遠近恣所往，貪殘無不為。    <br />    巢禽攫雛卵，廄馬啄瘡痍。滲瀝脂膏盡，鳳凰那得知。    <br />    主人一朝病，爭向屋簷窺。呦鷕呼群鵩，翩翻集怪鴟。    <br />    主人偏養者，嘯聚最奔馳。夜半仍驚噪，鵂鶹逐老狸。    <br />    主人病心怯，燈火夜深移。左右雖無語，奄然皆淚垂。    <br />    平明天出日，陰魅走參差。烏來屋簷上，又惑主人兒。    <br />    兒即富家業，玩好方愛奇。占募能言鳥，置者許高貲。    <br />    隴樹巢鸚鵡，言語好光儀。美人傾心獻，雕籠身自持。    <br />    求者臨軒坐，置在白玉墀。先問鳥中苦，便言烏若斯。    <br />    眾烏齊搏鑠，翠羽幾離披。遠擲千餘里，美人情亦衰。    <br />    舉家懲此患，事烏逾昔時。向言池上鷺，啄肉寢其皮。    <br />    夜漏天終曉，陰雲風定吹。況爾烏何者，數極不知危。    <br />    會結彌天網，盡取一無遺。常令阿閣上，宛宛宿長離。   </p>   <p>    <font color=\"#FF6600\">     <b>分水嶺</b>    </font>    <br />    崔嵬分水嶺，高下與雲平。上有分流水，東西隨勢傾。    <br />    朝同一源出，暮隔千里情。風雨各自異，波瀾相背驚。    <br />    勢高競奔注，勢曲已回縈。偶值當途石，蹙縮又縱橫。    <br />    有時遭孔穴，變作嗚咽聲。褊淺無所用，奔波奚所營。    <br />    團團井中水，不復東西征。上應美人意，中涵孤月明。    <br />    旋風四面起，並深波不生。堅冰一時合，井深凍不成。    <br />    終年汲引絕，不耗復不盈。五月金石鑠，既寒亦既清。    <br />    易時不易性，改邑不改名。定如拱北極，瑩若燒玉英。    <br />    君門客如水，日夜隨勢行。君看守心者，井水為君盟。   </p>   <p>    <b>     <font color=\"#FF6600\">四皓廟</font>    </b>    <br />    巢由昔避世，堯舜不得臣。伊呂雖急病，湯武乃可君。    <br />    四賢胡為者，千載名氛氳。顯晦有遺跡，前後疑不倫。    <br />    秦政虐天下，黷武窮生民。諸侯戰必死，壯士眉亦顰。    <br />    張良韓孺子，椎碎屬車輪。遂令英雄意，日夜思報秦。    <br />    先生相將去，不復嬰世塵。雲捲在孤岫，龍潛為小鱗。    <br />    秦王轉無道，諫者鼎鑊親。茅焦脫衣諫，先生無一言。    <br />    趙高殺二世，先生如不聞。劉項取天下，先生遊白雲。    <br />    海內八年戰，先生全一身。漢業日已定，先生名亦振。    <br />    不得為濟世，宜哉為隱淪。如何一朝起，屈作儲貳賓。    <br />    安存孝惠帝，摧悴戚夫人。捨大以謀細，虯盤而蠖伸。    <br />    惠帝竟不嗣，呂氏禍有因。雖懷安劉志，未若周與陳。    <br />    皆落子房術，先生道何屯。出處貴明白，故吾今有云。   </p>   <p>    <font color=\"#FF6600\">     <b>青雲驛</b>    </font>    <br />    岧嶢青雲嶺，下有千仞谿。徘徊不可上，人倦馬亦嘶。    <br />    願登青雲路，若望丹霞梯。謂言青雲驛，繡戶芙蓉閨。    <br />    謂言青雲騎，玉勒黃金蹄。謂言青雲具，瑚璉雜象犀。    <br />    謂言青雲吏，的的顏如珪。懷此青雲望，安能復久稽。    <br />    攀援信不易，風雨正淒淒。已怪杜鵑鳥，先來山下啼。    <br />    才及青雲驛，忽遇蓬蒿妻。延我開蓽戶，鑿竇宛如圭。    <br />    逡巡吏來謁，頭白顏色黧。饋食頻叫噪，假器仍乞醯。    <br />    向時延我者，共捨藿與藜。乘我牂牁馬，蒙茸大如羝。    <br />    悔為青雲意，此意良噬臍。昔遊蜀門下，有驛名青泥。    <br />    聞名意慘愴，若墜牢與狴。雲泥異所稱，人物一以齊。    <br />    復聞閶闔上，下視日月低。銀城蕊珠殿，玉版金字題。    <br />    大帝直南北，群仙侍東西。龍虎儼隊仗，雷霆轟鼓鼙。    <br />    元君理庭內，左右桃花蹊。丹霞爛成綺，景雲輕若綈。    <br />    天池光灩灩，瑤草綠萋萋。眾真千萬輩，柔顏盡如荑。    <br />    手持鳳尾扇，頭戴翠羽笄。雲韶互鏗戛，霞服相提攜。    <br />    雙雙髮皓齒，各各揚輕褂。天祚樂未極，溟波浩無堤。    <br />    穢賤靈所惡，安肯問黔黎。桑田變成海，宇縣烹為齏。    <br />    虛皇不願見，雲霧重重翳。大帝安可夢，閶闔何由躋。    <br />    靈物可見者，願以諭端倪。蟲蛇吐雲氣，妖氛變虹霓。    <br />    獲麟書諸冊，豢龍醢為臡。鳳凰占梧桐，叢雜百鳥棲。    <br />    野鶴啄腥蟲，貪饕不如雞。山鹿藏窟穴，虎豹吞其麛。    <br />    靈物比靈境，冠履寧甚睽。道勝即為樂，何慚居稗稊。    <br />    金張好車馬，於陵親灌畦。在梁或在火，不變玉與鵜。    <br />    上天勿行行，潛穴勿淒淒。吟此青雲諭，達觀終不迷。   </p>   <p>    <font color=\"#FF6600\">     <b>陽城驛</b>    </font>    <br />    商有陽城驛，名同陽道州。陽公沒已久，感我淚交流。    <br />    昔公孝父母，行與曾閔儔。既孤善兄弟，兄弟和且柔。    <br />    一夕不相見，若懷三歲憂。遂誓不婚娶，沒齒同衾裯。    <br />    妹夫死他縣，遺骨無人收。公令季弟往，公與仲弟留。    <br />    相別竟不得，三人同遠遊。共負他鄉骨，歸來藏故丘。    <br />    棲遲居夏邑，邑人無苟偷。里中競長短，來問劣與優。    <br />    官刑一朝恥，公短終身羞。公亦不遺布，人自不盜牛。    <br />    問公何能爾，忠信先自修。發言當道理，不顧黨與讎。    <br />    聲香漸翕習，冠蓋若雲浮。少者從公學，老者從公遊。    <br />    往來相告報，縣尹與公侯。名落公卿口，湧如波薦舟。    <br />    天子得聞之，書下再三求。書中願一見，不異旱地虯。    <br />    何以持為聘，束帛藉琳球。何以持為御，駟馬駕安輈。    <br />    公方伯夷操，事殷不事周。我實唐士庶，食唐之田疇。    <br />    我聞天子憶，安敢專自由。來為諫大夫，朝夕侍冕旒。    <br />    希夷惇薄俗，密勿獻良籌。神醫不言術，人瘼曾暗瘳。    <br />    月請諫官俸，諸弟相對謀。皆曰親戚外，酒散目前愁。    <br />    公云不有爾，安得此嘉猷。施餘盡酤酒，客來相獻酬。    <br />    日旰不謀食，春深仍弊裘。人心良慼慼，我樂獨由由。    <br />    貞元歲雲暮，朝有曲如鉤。風波勢奔蹙，日月光綢繆。    <br />    齒牙屬為猾，禾黍暗生蟊。豈無司言者，肉食吞其喉。    <br />    豈無司搏者，利柄扼其韝。鼻復勢氣塞，不得辯薰蕕。    <br />    公雖未顯諫，惴惴如患瘤。飛章八九上，皆若珠暗投。    <br />    炎炎日將熾，積燎無人抽。公乃帥其屬，決諫同報仇。    <br />    延英殿門外，叩閣仍叩頭。且曰事不止，臣諫誓不休。    <br />    上知不可遏，命以美語酬。降官司成署，俾之為贅疣。    <br />    奸心不快活，擊刺礪戈矛。終為道州去，天道竟悠悠。    <br />    遂令不言者，反以言為訧。喉舌坐成木，鷹鸇化為鳩。    <br />    避權如避虎，冠豸如冠猴。平生附我者，詩人稱好逑。    <br />    私來一執手，恐若墜諸溝。送我不出戶，決我不回眸。    <br />    唯有太學生，各具糧與餱。咸言公去矣，我亦去荒陬。    <br />    公與諸生別，步步駐行騶。有生不可訣，行行過閩甌。    <br />    為師得如此，得為賢者不。道州聞公來，鼓舞歌且謳。    <br />    昔公居夏邑，狎人如狎鷗。況自為刺史，豈復援鼓桴。    <br />    滋章一時罷，教化天下遒。炎瘴不得老，英華忽已秋。    <br />    有鳥哭楊震，無兒悲鄧攸。唯餘門弟子，列樹松與楸。    <br />    今來過此驛，若弔汨羅洲。祠曹諱羊祜，此驛何不侔。    <br />    我願避公諱，名為避賢郵。此名有深意，蔽賢天所尤。    <br />    吾聞玄元教，日月冥九幽。幽陰蔽翳者，永為幽翳囚。   </p>   <p>    <font color=\"#FF6600\">     <b>苦雨</b>    </font>    <br />    江瘴氣候惡，庭空田地蕪。煩昏一日內，陰暗三四殊。    <br />    巢燕污床席，蒼蠅點肌膚。不足生詬怒，但若寡歡娛。    <br />    夜來稍清晏，放體階前呼。未飽風月思，已為蚊蚋圖。    <br />    我受簪組身，我生天地爐。炎蒸安敢倦，蟲豸何時無。    <br />    凌晨坐堂廡，努力泥中趨。官家事不了，尤悔亦可虞。    <br />    門外竹橋折，馬驚不敢逾。回頭命僮御，向我色踟躕。    <br />    自顧方濩落，安能相詰誅。隱忍心憤恨，翻為聲喣愉。    <br />    逡巡崔嵬日，杲曜東南隅。已復雲蔽翳，不使及泥塗。    <br />    良農盡蒲葦，厚地積潢污。三光不得照，萬物何由蘇。    <br />    安得飛廉車，磔裂雲將軀。又提精陽劍，蛟螭支節屠。    <br />    陰沴皆電掃，幽妖亦雷驅。煌煌啟閶闔，軋軋掉乾樞。    <br />    東西生日月，晝夜如轉珠。百川朝巨海，六龍蹋亨衢。    <br />    此意倍寥廓，時來本須臾。今也泥鴻洞，黿鼉真得途。   </p>   <p>    <font color=\"#FF6600\">     <b>種竹</b>    </font>    <br />    昔公憐我直，比之秋竹竿。秋來苦相憶，種竹廳前看。    <br />    失地顏色改，傷根枝葉殘。清風猶淅淅，高節空團團。    <br />    鳴蟬聒暮景，跳蛙集幽欄。塵土復晝夜，梢雲良獨難。    <br />    丹丘信雲遠，安得臨仙壇。瘴江冬草綠，何人驚歲寒。    <br />    可憐亭亭干，一一青琅玕。孤鳳竟不至，坐傷時節闌。   </p>   <p>    <b>     <font color=\"#FF6600\">和樂天贈樊著作</font>    </b>    <br />    君為著作詩，志激詞且溫。璨然光揚者，皆以義烈聞。    <br />    千慮竟一失，冰玉不斷痕。謬予頑不肖，列在數子間。    <br />    因君譏史氏，我亦能具陳。羲黃眇雲遠，載籍無遺文。    <br />    煌煌二帝道，鋪設在典墳。堯心惟舜會，因著為話言。    <br />    皋夔益稷禹，粗得無間然。緬然千載後，後聖曰孔宣。    <br />    迥知皇王意，綴書為百篇。是時遊夏輩，不敢措舌端。    <br />    信哉作遺訓，職在聖與賢。如何至近古，史氏為閒官。    <br />    但令識字者，竊弄刀筆權。由心書曲直，不使當世觀。    <br />    貽之千萬代，疑言相並傳。人人異所見，各各私所遍。    <br />    以是曰褒貶，不如都無焉。況乃丈夫志，用捨貴當年。    <br />    顧予有微尚，願以出處論。出非利吾已，其出貴道全。    <br />    全道豈虛設，道全當及人。全則富與壽，虧則饑與寒。    <br />    遂我一身逸，不如萬物安。解懸不澤手，拯溺無折旋。    <br />    神哉伊尹心，可以冠古先。其次有獨善，善己不善民。    <br />    天地為一物，死生為一源。合雜分萬變，忽若風中塵。    <br />    抗哉巢由志，堯舜不可遷。捨此二者外，安用名為賓。    <br />    持謝著書郎，愚不願有云。   </p>   <p>    <font color=\"#FF6600\">     <b>和樂天感鶴</b>    </font>    <br />    我有所愛鶴，毛羽霜雪妍。秋霄一滴露，聲聞林外天。    <br />    自隨衛侯去，遂入大夫軒。雲貌久已隔，玉音無復傳。    <br />    吟君感鶴操，不覺心惕然。無乃予所愛，誤為微物遷。    <br />    因茲諭直質，未免柔細牽。君看孤松樹，左右蘿蔦纏。    <br />    既可習為飽，亦可薰為荃。期君常善救，勿令終棄捐。   </p>   <p>    <font color=\"#FF6600\">     <b>諭寶二首</b>    </font>    <br />    沉玉在弱泥，泥弱玉易沉。扶桑寒日薄，不照萬丈心。    <br />    安得潛淵虯，拔壑超鄧林。泥封泰山阯，水散旱天霖。    <br />    洗此泥下玉，照耀台殿深。刻為傳國寶，神器人不侵。    <br />    冰置白玉壺，始見清皎潔。珠穿殷紅縷，始見明洞徹。    <br />    鏌邪無人淬，兩刃幽壤鐵。秦鏡無人拭，一片埋霧月。    <br />    驥跼環堵中，骨附筋入節。虯蟠尺澤內，魚貫蛙同穴。    <br />    艅艎無巨海，浮浮矜瀎潏。棟樑無廣廈，顛倒臥霜雪。    <br />    大鵬無長空，舉翮受羈紲。豫樟無厚地，危柢真卼臲。    <br />    圭璧無卞和，甘與頑石列。舜禹無陶堯，名隨腐草滅。    <br />    神功伏神物，神物神乃別。神人不世出，所以神功絕。    <br />    神物豈徒然，用之乃施設。禹功九州理，舜德天下悅。    <br />    璧充傳國璽，圭用祈太折。千尋豫樟干，九萬大鵬歇。    <br />    棟樑庇生民，艅艎濟來哲。虯騰旱天雨，驥騁流電掣。    <br />    鏡懸奸膽露，劍拂妖蛇裂。珠玉照乘光，冰瑩環坐熱。    <br />    此物比在泥，斯言為誰發。於今盡凡耳，不為君不說。   </p>   <p>    <font color=\"#FF6600\">     <b>說劍</b>    </font>    <br />    吾友有寶劍，密之如密友。我實膠漆交，中堂共杯酒。    <br />    酒酣肝膽露，恨不眼前剖。高唱荊卿歌，亂擊相如缶。    <br />    更擊復更唱，更酌亦更壽。白虹坐上飛，青蛇匣中吼。    <br />    我聞音響異，疑是干將偶。為君再拜言，神物可見不。    <br />    君言我所重，我自為君取。迎篋已焚香，近鞘先澤手。    <br />    徐抽寸寸刃，漸屈彎彎肘。殺殺霜在鋒，團團月臨紐。    <br />    逡巡潛虯躍，鬱律驚左右。霆電滿室光，蛟龍繞身走。    <br />    我為捧之泣，此劍別來久。鑄時近山破，藏在松桂朽。    <br />    幽匣獄底埋，神人水心守。本是稽泥淬，果非雷煥有。    <br />    我欲評劍功，願君良聽受。劍可剸犀兕，劍可切瓊玖。    <br />    劍決天外雲，劍沖日中斗。劍隳妖蛇腹，劍拂佞臣首。    <br />    太古初斷鰲，武王親擊紂。燕丹卷地圖，陳平綰花綬。    <br />    曾被桂樹枝，寒光射林藪。曾經鑄農器，利用翦稂莠。    <br />    神物終變化，復為龍牝牡。晉末武庫燒，脫然排戶牖。    <br />    為欲掃群胡，散作彌天帚。自茲失所往，豪英共為詬。    <br />    今復誰人鑄，挺然千載後。既非古風胡，無乃近鴉九。    <br />    自我與君遊，平生益自負。況擎寶劍出，重以雄心扣。    <br />    此劍何太奇，此心何太厚。勸君慎所用，所用無或苟。    <br />    潛將辟魑魅，勿但防妾婦。留斬泓下蛟，莫試街中狗。    <br />    君今困泥滓，我亦坌塵垢。俗耳驚大言，逢人少開口。   </p>   <p>    <b>     <font color=\"#FF6600\">書異</font>    </b>    <br />    孟冬初寒月，渚澤蒲尚青。飄蕭北風起，皓雪紛滿庭。    <br />    行過冬至後，凍閉萬物零。奔渾馳暴雨，驟鼓轟雷霆。    <br />    傳雲不終日，通宵曾莫停。瘴雲愁拂地，急溜疑注瓶。    <br />    洶湧潢潦濁，噴薄鯨鯢腥。跳趫井蛙喜，突兀水怪形。    <br />    飛蚋奔不死，修蛇蟄再醒。應龍非時出，無乃歲不寧。    <br />    吾聞陰陽戶，啟閉各有扃。後時無肅殺，廢職乃玄冥。    <br />    座配五天帝，薦用百品珍。權為祝融奪，神其焉得靈。    <br />    春秋雷電異，則必書諸經。仲冬雷雨苦，願省蒙蔽刑。   </p>   <p>    <b>     <font color=\"#FF6600\">和樂天折劍頭</font>    </b>    <br />    聞君得折劍，一片雄心起。詎意鐵蛟龍，潛在延津水。    <br />    風雲會一合，呼吸期萬里。雷震山嶽碎，電斬鯨鯢死。    <br />    莫但寶劍頭，劍頭非此比。   </p>   <p>    <font color=\"#FF6600\">     <b>松鶴</b>    </font>    <br />    渚宮本坳下，佛廟有台閣。台下三四松，低昂勢前卻。    <br />    是時晴景麗，松梢殘雪薄。日色相玲瓏，纖雲映羅幕。    <br />    逡巡九霄外，似振風中鐸。漸見尺帛光，孤飛唳空鶴。    <br />    徘徊耀霜雪，顧慕下寥廓。蹋動樛盤枝，龍蛇互跳躍。    <br />    俯瞰九江水，旁瞻萬里壑。無心眄烏鳶，有字悲城郭。    <br />    清角已沉絕，虞韶亦冥寞。鶱翻勿重留，幸及鈞天作。   </p>   <p>    <font color=\"#FF6600\">     <b>競渡</b>    </font>    <br />    吾觀競舟子，因測大競源。天地昔將競，蓬勃晝夜昏。    <br />    龍蛇相嗔薄，海岱俱崩奔。群動皆攪撓，化作流渾渾。    <br />    數極鬥心息，太和蒸混元。一氣忽為二，矗然畫乾坤。    <br />    日月復照耀，春秋遞寒溫。八荒坦以曠，萬物羅以繁。    <br />    聖人中間立，理世了不煩。延綿復幾歲，逮及羲與軒。    <br />    炎皇熾如炭，蚩尤扇其燔。有熊競心起，驅獸出林樊。    <br />    一戰波委焰，再戰火燎原。戰訖天下定，號之為軒轅。    <br />    自是豈無競，瑣細不復言。其次有龍競，競渡龍之門。    <br />    龍門浚如瀉，淙射不可援。赤鱗化時至，唐突鰭鬣掀。    <br />    乘風瞥然去，萬里黃河翻。接瞬電烻出，微吟霹靂喧。    <br />    傍瞻曠宇宙，俯瞰卑崑崙。庶類咸在下，九霄行易捫。    <br />    倏辭蛙黽穴，遽排天帝閽。回悲曝鰓者，未免鯨鯢吞。    <br />    帝命澤諸夏，不棄蟲與昆。隨時布膏露，稱物施厚恩。    <br />    草木沾我潤，豚魚望我蕃。向來同競輩，豈料由我存。    <br />    壯哉龍競渡，一競身獨尊。捨此皆蟻鬥，競舟何足論。   </p>   <p>    <font color=\"#FF6600\">     <b>寺院新竹</b>    </font>    <br />    寶地琉璃坼，紫苞琅玕踴。亭亭巧於削，一一大如拱。    <br />    冰碧林外寒，峰巒眼前聳。槎枒矛戟合，屹仡龍蛇動。    <br />    煙泛翠光流，歲餘霜彩重。風朝竽籟過，雨夜鬼神恐。    <br />    佳色有鮮妍，修莖無擁腫。節高迷玉鏃，籜綴疑花捧。    <br />    詎必太山根，本自仙壇種。誰令植幽壤，復此依閒冗。    <br />    居然霄漢姿，坐受藩籬壅。噪集倦鴟烏，炎昏繁蠛蠓。    <br />    未遭伶倫聽，非安子猶寵。威鳳來有時，虛心豈無奉。   </p>   <p>    <font color=\"#FF6600\">     <b>酬別緻用</b>    </font>    <br />    風行自委順，雲合非有期。神哉心相見，無眹安得離。    <br />    我有懇憤志，三十無人知。修身不言命，謀道不擇時。    <br />    達則濟億兆，窮亦濟毫釐。濟人無大小，誓不空濟私。    <br />    研幾未淳熟，與世忽參差。意氣一為累，猜仍良已隨。    <br />    昨來竄荊蠻，分與平生隳。那言返為遇，獲見心所奇。    <br />    一見肺肝盡，坦然無滯疑。感念交契定，淚流如斷縻。    <br />    此交定生死，非為論盛衰。此契宗會極，非謂同路歧。    <br />    君今虎在柙，我亦鷹就羈。馴養保性命，安能奮殊姿。    <br />    玉色深不變，井水撓不移。相看各年少，未敢深自悲。   </p>   <p>    <font color=\"#FF6600\">     <b>竹部（石首縣界）</b>    </font>    <br />    竹部竹山近，歲伐竹山竹。伐竹歲亦深，深林隔深谷。    <br />    朝朝冰雪行，夜夜豺狼宿。科首霜斷蓬，枯形燒餘木。    <br />    一束十餘莖，千錢百餘束。得錢盈千百，得粟盈斗斛。    <br />    歸來不買食，父子分半菽。持此欲何為，官家歲輸促。    <br />    我來荊門掾，寓食公堂肉。豈惟遍妻孥，亦以及僮僕。    <br />    分爾有限資，飽我無端腹。愧爾不復言，爾生何太蹙。   </p>   <p>    <font color=\"#FF6600\">     <b>賽神</b>    </font>    <br />    楚俗不事事，巫風事妖神。事妖結妖社，不問疏與親。    <br />    年年十月暮，珠稻欲垂新。家家不斂獲，賽妖無富貧。    <br />    殺牛貰官酒，椎鼓集頑民。喧闐里閭隘，凶酗日夜頻。    <br />    歲暮雪霜至，稻珠隨隴湮。吏來官稅迫，求質倍稱緡。    <br />    貧者日消鑠，富亦無倉囷。不謂事神苦，自言誠不真。    <br />    岳陽賢刺史，念此為俗屯。未可一朝去，俾之為等倫。    <br />    粗許存習俗，不得呼黨人。但許一日澤，不得月與旬。    <br />    吾聞國僑理，三年名乃振。巫風燎原久，未必憐徙薪。    <br />    我來歌此事，非獨歌政仁。此事四鄰有，亦欲聞四鄰。   </p>   <p>    <font color=\"#FF6600\">     <b>競舟</b>    </font>    <br />    楚俗不愛力，費力為競舟。買舟俟一競，競斂貧者賕。    <br />    年年四五月，繭實麥小秋。積水堰堤壞，拔秧蒲稗稠。    <br />    此時集丁壯，習競南畝頭。朝飲村社酒，暮椎鄰舍牛。    <br />    祭船如祭祖，習競如習讎。連延數十日，作業不復憂。    <br />    君侯饌良吉，會客陳膳羞。畫鷁四來合，大競長江流。    <br />    建標明取捨，勝負死生求。一時歡呼罷，三月農事休。    <br />    岳陽賢刺史，念此為俗疣。習俗難盡去，聊用去其尤。    <br />    百船不留一，一競不滯留。自為里中戲，我亦不寓遊。    <br />    吾聞管仲教，沐樹懲墮遊。節此淫競俗，得為良政不。    <br />    我來歌此事，非獨歌此州。此事數州有，亦欲聞數州。   </p>   <p>    <font color=\"#FF6600\">     <b>茅舍</b>    </font>    <br />    楚俗不理居，居人盡茅舍。茅苫竹樑棟，茅疏竹仍罅。    <br />    邊緣堤岸斜，詰屈簷楹亞。籬落不蔽肩，街衢不容駕。    <br />    南風五月盛，時雨不來下。竹蠹茅亦乾，迎風自焚灺。    <br />    防虞集鄰里，巡警勞晝夜。遺燼一星然，連延禍相嫁。    <br />    號呼憐穀帛，奔走伐桑柘。舊架已新焚，新茅又初架。    <br />    前日洪州牧，念此常嗟訝。牧民未及久，郡邑紛如化。    <br />    峻邸儼相望，飛甍遠相跨。旗亭紅粉泥，佛廟青鴛瓦。    <br />    斯事才未終，斯人久雲謝。有客自洪來，洪民至今藉。    <br />    惜其心太亟，作役無容暇。台觀亦已多，工徒稍冤吒。    <br />    我欲他郡長，三時務耕稼。農收次邑居，先室後台榭。    <br />    啟閉既及期，公私亦相借。度材無強略，庀役有定價。    <br />    不使及僭差，粗得禦寒夏。火至殊陳鄭，人安極嵩華。    <br />    誰能繼此名，名流襲蘭麝。五至有前聞，斯言我非詐。   </p>   <p>    <font color=\"#FF6600\">     <b>後湖</b>    </font>    <br />    荊有泥濘水，在荊之邑郛。郛前水在後，謂之為後湖。    <br />    環湖十餘里，歲積潢與污。臭腐魚鱉死，不植菰與蒲。    <br />    鄭公理三載，其理用喣愉。歲稔民四至，隘廛亦隘衢。    <br />    公乃署其地，為民先矢謨。人人儻自為，我亦不庀徒。    <br />    下里得聞之，各各相俞俞。提攜翁及孫，捧戴婦與姑。    <br />    壯者負礫石，老亦捽茅芻。斤磨片片雪，椎隱連連珠。    <br />    朝餐布庭落，夜宿完戶樞。鄰里近相告，新戚遠相呼。    <br />    鬻者自為鬻，酤者自為酤。雞犬豐中市，人民岐下都。    <br />    百年廢滯所，一旦奧浩區。我實司水土，得為官事無。    <br />    人言賤事貴，貴直不貴諛。此實公所小，安用歌褲襦。    <br />    答云潭及廣，以至鄂與吳。萬里盡澤國，居人皆墊濡。    <br />    富者不容蓋，貧者不庇軀。得不歌此事，以我為楷模。   </p>   <p>    <font color=\"#FF6600\">     <b>八駿圖詩</b>    </font>    <br />    穆滿志空闊，將行九州野。神馭四來歸，天與八駿馬。    <br />    龍種無凡性，龍行無暫捨。朝辭扶桑底，暮宿崑崙下。    <br />    鼻息吼春雷，蹄聲裂寒瓦。尾掉滄波黑，汗染白雲赭。    <br />    華輈本修密，翠蓋尚妍冶。御者腕不移，乘者寐不假。    <br />    車無輪扁斫，轡無王良把。雖有萬駿來，誰是敢騎者。   </p>   <p>    <font color=\"#FF6600\">     <b>畫松</b>    </font>    <br />    張璪畫古松，往往得神骨。翠帚掃春風，枯龍戛寒月。    <br />    流傳畫師輩，奇態盡埋沒。纖枝無蕭灑，頑干空突兀。    <br />    乃悟埃塵心，難狀煙霄質。我去淅陽山，深山看真物。   </p>   <p>    <b>     <font color=\"#FF6600\">遣興十首</font>    </b>    <br />    始見梨花房，坐對梨花白。行看梨葉青，已復梨葉赤。    <br />    嚴霜九月半，危蒂幾時客。況有高高原，秋風四來迫。   </p>   <p>莫厭夏日長，莫愁冬日短。欲識短復長，君看寒又暖。    <br />    城中百萬家，冤哀雜絲管。草沒奉誠園，軒車昔曾滿。   </p>   <p>孤竹迸荒園，誤與蓬麻列。久擁蕭蕭風，空長高高節。    <br />    嚴霜蕩群穢，蓬斷麻亦折。獨立轉亭亭，心期鳳凰別。   </p>   <p>艷艷翦紅英，團團削翠莖。託根在褊淺，因依泥滓生。    <br />    中有合歡蕊，池枯難遽呈。涼宵露華重，低徊當月明。   </p>   <p>晚荷猶展捲，早蟬遽蕭嘹。露葉行已重，況乃江風搖。    <br />    炎夏火再伏，清商暗回飆。寄言抱志士，日月東西跳。   </p>   <p>買馬買鋸牙，買犢買破車。養禽當養鶻，種樹先種花。    <br />    人生負俊健，天意與光華。莫學蚯蚓輩，食泥近土涯。   </p>   <p>愛直莫愛誇，愛疾莫愛斜。愛謨莫愛詐，愛施莫愛奢。    <br />    擇才不求備，任物不過涯。用人如用己，理國如理家。   </p>   <p>曤曤刀刃光，彎彎弓面張。入水斬犀兕，上山椎虎狼。    <br />    里中無老少，喚作癲兒郎。一日風雲會，橫行歸故鄉。   </p>   <p>團團規內星，未必明如月。託跡近北辰，周天無淪沒。    <br />    老人在南極，地遠光不發。見則壽聖明，願照高高闕。   </p>   <p>河清諒嘉瑞，吾帝真聖人。時哉不我夢，此時為廢民。    <br />    光陰本跳躑，功業勞苦辛。一到江陵郡，三年成去塵。   </p>   <p>    <b>     <font color=\"#FF6600\">野節鞭</font>    </b>    <br />    神鞭鞭宇宙，玉鞭鞭騏驥。緊紉野節鞭，本用鞭贔屭。    <br />    使君鞭甚長，使君馬亦利。司馬並馬行，司馬馬憔悴。    <br />    短鞭不可施，疾步無由致。使君駐馬言，願以長鞭遺。    <br />    此遺不尋常，此鞭不容易。金堅無繳繞，玉滑無塵膩。    <br />    青蛇坼生石，不刺山阿地。烏龜旋眼斑，不染江頭淚。    <br />    長看雷雨痕，未忍駑駘試。持用換所持，無令等閒棄。    <br />    答云君何奇，贈我君所貴。我用亦不凡，終身保明義。    <br />    誓以鞭奸頑，不以鞭蹇躓。指撝狡兔蹤，決撻怪龍睡。    <br />    惜令寸寸折，節節不虛墜。因作換鞭詩，詩成謂同志。    <br />    而我得聞之，笑君年少意。安用換長鞭，鞭長亦奚為。    <br />    我有鞭尺餘，泥拋風雨漬。不擬閒贈行，唯將爛誇醉。    <br />    春來信馬頭，款緩花前轡。願我遲似攣，饒君疾如翅。   </p>   <p>    <font color=\"#FF6600\">     <b>旱災自咎，貽七縣宰同州時</b>    </font>    <br />    吾聞上帝心，降命明且仁。臣稹苟有罪，胡不災我身。    <br />    胡為旱一州，禍此千萬人。一旱猶可忍，其旱亦已頻。    <br />    臘雪不滿地，膏雨不降春。惻惻詔書下，半減麥與緡。    <br />    半租豈不薄，尚竭力與筋。竭力不敢憚，慚戴天子恩。    <br />    纍纍婦拜姑，吶吶翁語孫。禾黍日夜長，足得盈我囷。    <br />    還填折粟稅，酬償貰麥鄰。苟無公私責，飲水不為貧。    <br />    歡言未盈口，旱氣已再振。六月天不雨，秋孟亦既旬。    <br />    區區昧陋積，禱祝非不勤。日馳衰白顏，再拜泥甲鱗。    <br />    歸來重思忖，願告諸邑君。以彼天道遠，豈如人事親。    <br />    團團囹圄中，無乃冤不申。擾擾食廩內，無乃奸有因。    <br />    軋軋輸送車，無乃使不倫。遙遙負擔卒，無乃役不均。    <br />    今年無大麥，計與珠玉濱。村胥與里吏，無乃求取繁。    <br />    符下斂錢急，值官因酒嗔。誅求與撻罰，無乃不逡巡。    <br />    生小下里住，不曾州縣門。訴詞千萬恨，無乃不得聞。    <br />    強豪富酒肉，窮獨無芻薪。俱由案牘吏，無乃移禍屯。    <br />    官分市井戶，迭配水陸珍。未蒙所償直，無乃不敢言。    <br />    有一於此事，安可尤蒼旻。借使漏刑憲，得不虞鬼神。    <br />    自顧頑滯牧，坐貽災沴臻。上羞朝廷寄，下愧閭里民。    <br />    豈無神明宰，為我同苦辛。共布慈惠語，慰此衢客塵。   </p>   <p>    <font color=\"#FF6600\">     <b>蟲豸詩‧巴蛇（三首）</b>    </font>    <br />    巴蛇千種毒，其最鼻褰蛇。掉舌翻紅焰，盤身蹙白花。    <br />    噴人豎毛髮，飲浪沸泥沙。欲學叔敖瘞，其如多似麻。   </p>   <p>越嶺南濱海，武都西隱戎。雄黃假名石，鷣鳥遠難籠。    <br />    詎有隳腸計，應無破腦功。巴山晝昏黑，妖霧毒濛濛。   </p>   <p>漢帝斬蛇劍，晉時燒上天。自茲繁巨蟒，往往壽千年。    <br />    白晝遮長道，青溪蒸毒煙。戰龍蒼海外，平地血浮船。   </p>   <p>    <font color=\"#FF6600\">     <b>蟲豸詩‧      <a target=\"_blank\" href=\"http://140.111.1.40/yitic/frc/frc12279.htm\">●</a>蜂（三首）     </b>    </font>    <br />    巴蛇蟠窟穴，穴下有巢蜂。近樹禽垂翅，依原獸絕蹤。    <br />    微遭斷手足，厚毒破心胸。昔甚招魂句，那知眼自逢。    <br />    梨笑清都月，蜂遊紫殿春。構脾分部伍，嚼蕊奉君親。    <br />    翅羽頗同類，心神固異倫。安知人世裡，不有噬人人。    <br />    蘭蕙本同畹，蜂蛇亦雜居。害心俱毒螫，妖焰兩吹噓。    <br />    雷蟄吞噬止，枯焚巢穴除。可憐相濟惡，勿謂禍無餘。   </p>   <p>    <font color=\"#FF6600\">     <b>蟲豸詩‧蜘蛛（三首）</b>    </font>    <br />    蜘蛛天下足，巴蜀就中多。縫隙容長踦，虛空織橫羅。    <br />    縈纏傷竹柏，吞噬及蟲蛾。為送佳人喜，珠櫳無奈何。   </p>   <p>網密將求食，絲斜誤著人。因依方紀緒，掛罥遂容身。    <br />    截道蟬冠礙，漫天玉露頻。兒童憐小巧，漸欲及車輪。   </p>   <p>稚子憐圓網，佳人祝喜絲。那知緣暗隙，忽被嚙柔肌。    <br />    毒腠攻猶易，焚心療恐遲。看看長祆緒，和扁欲漣洏。   </p>   <p>    <b>     <font color=\"#FF6600\">蟲豸詩‧蟻子（三首）</font>    </b>    <br />    蟻子生無處，偏因濕處生。陰霪煩擾攘，拾粒苦嚶嚀。    <br />    床上主人病，耳中虛藏鳴。雷霆翻不省，聞汝作牛聲。   </p>   <p>時術功雖細，年深禍亦成。攻穿漏江海，噆食困蛟鯨。    <br />    敢憚榱櫟蠹，深藏柱石傾。寄言持重者，微物莫全輕。   </p>   <p>攘攘終朝見，悠悠卒歲疑。詎能分牝牡，焉得有蝝蚳。    <br />    徙市竟何意，生涯都幾時。巢由或逢我，應似我相期。   </p>   <p>    <b>     <font color=\"#FF6600\">蟲豸詩‧蟆子（三首）</font>    </b>    <br />    蟆子微於蚋，朝繁夜則無。毫端生羽翼，針喙噆肌膚。    <br />    暗毒應難免，羸形日漸枯。將身遠相就，不敢恨非辜。   </p>   <p>晦景權藏毒，明時敢噬人。不勞生詬怒，只足助酸辛。    <br />    隼眥看無物，蛇軀庇有鱗。天方芻狗我，甘與爾相親。   </p>   <p>有口深堪異，趨時詎可量。誰令通鼻息，何故辨馨香。    <br />    沉水來滄海，崇蘭泛露光。那能枉焚爇，爾眾我微茫。   </p>   <p>    <font color=\"#FF6600\">     <b>蟲豸詩‧浮塵子（三首）</b>    </font>    <br />    可歎浮塵子，纖埃喻此微。寧論隔紗幌，並解透綿衣。    <br />    有毒能成痏，無聲不見飛。病來雙眼暗，何計辨雰霏。   </p>   <p>乍可巢蚊睫，胡為附蟒鱗。已微於蠢蠢，仍害及仁人。    <br />    動植皆分命，毫芒亦是身。哀哉此幽物，生死敵浮塵。   </p>   <p>但覺皮膚憯，安知瑣細來。因風吹薄霧，向日誤輕埃。    <br />    暗嚙堪銷骨，潛飛有禍胎。然無防備處，留待雪霜摧。   </p>   <p>    <b>     <font color=\"#FF6600\">蟲豸詩‧虻（三首）</font>    </b>    <br />    陰深山有瘴，濕墊草多虻。眾噬錐刀毒，群飛風雨聲。    <br />    汗粘瘡痏痛，日曝苦辛行。飽爾蛆殘腹，安知天地情。   </p>   <p>千山溪沸石，六月火燒雲。自顧生無類，那堪毒有群。    <br />    搏牛皮若截，噬馬血成文。蹄角尚如此，肌膚安可云。   </p>   <p>辛螫終非久，炎涼本遞興。秋風自天落，夏櫱與霜澄。    <br />    一鏡開潭面，千鋒露石稜。氣平蟲豸死，雲路好攀登。   </p>   <p>    <font color=\"#FF6600\">     <b>楚歌十首（江陵時作）</b>    </font>    <br />    楚人千萬戶，生死繫時君。當璧便為嗣，賢愚安可分。    <br />    干戈長浩浩，篡亂亦紛紛。縱有明在下，區區何足云。   </p>   <p>陶虞事已遠，尼父獨將明。潛穴龍無位，幽林蘭自生。    <br />    楚王謀授邑，此意復中傾。未別子西語，縱來何所成。   </p>   <p>平王漸昏惑，無極轉承恩。子建猶相貳，伍奢安得存。    <br />    生居宮雉閟，死葬寢園尊。豈料奔吳士，鞭屍郢市門。   </p>   <p>懼盈因鄧曼，罷獵為樊姬。盛德留金石，清風鑒薄帷。    <br />    襄王忽妖夢，宋玉復淫辭。萬事捐宮館，空山雲雨期。   </p>   <p>宜僚南市住，未省食人恩。臨難忽相感，解紛寧用言。    <br />    何如晉夷甫，坐占紫微垣。看著五胡亂，清談空自尊。   </p>   <p>誰恃王深寵，誰為楚上卿。包胥心獨許，連夜哭秦兵。    <br />    千乘徒虛爾，一夫安可輕。慇勤聘名士，莫但倚方城。   </p>   <p>梁業雄圖盡，遺孫世運消。宣明徒有號，江漢不相朝。    <br />    碑碣高臨路，松枝半作樵。唯餘開聖寺，猶學武皇妖。   </p>   <p>江陵南北道，長有遠人來。死別登舟去，生心上馬回。    <br />    榮枯誠異日，今古盡同灰。巫峽朝雲起，荊王安在哉。   </p>   <p>三峽連天水，奔波萬里來。風濤各自急，前後苦相推。    <br />    倒入黃牛漩，驚沖灩澦堆。古今流不盡，流去不曾回。   </p>   <p>八荒同日月，萬古共山川。生死既由命，興衰還付天。    <br />    棲棲王粲賦，憤憤屈平篇。各自埋幽恨，江流終宛然。   </p>   <p>    <b>     <font color=\"#FF6600\">襄陽道</font>    </b>    <br />    羊公名漸遠，唯有峴山碑。近日稱難繼，曹王任馬彝。    <br />    椒蘭俱下世，城郭到今時。漢水清如玉，流來本為誰。   </p>   <p>    <b>     <font color=\"#FF6600\">賦得魚登龍門（用登字）</font>    </b>    <br />    魚貫終何益，龍門在苦登。有成當作雨，無用恥為鵬。    <br />    激浪誠難溯，雄心亦自憑。風雲潛會合，鬐鬣忽騰凌。    <br />    泥滓辭河濁，煙霄見海澄。回瞻順流輩，誰敢望同升。   </p>   <p>    <b>     <font color=\"#FF6600\">貞元曆（是歲秋八月，太上改元永貞，傳位今皇帝）</font>    </b>    <br />    象魏才頒曆，龍鑣已御天。猶看後元曆，新署永貞年。    <br />    半歲光陰在，三朝禮數遷。無因書簡冊，空得詠詩篇。   </p>   <p>    <b>     <font color=\"#FF6600\">塞馬</font>    </b>    <br />    塞馬倦江渚，今朝神彩生。曉風寒獵獵，乍得草頭行。    <br />    夷狄寢烽候，關河無戰聲。何由當陣面，從爾四蹄輕。   </p>   <p>    <b>     <font color=\"#FF6600\">鹿角鎮（洞庭湖中地名）</font>    </b>    <br />    去年湖水滿，此地覆行舟。萬怪吹高浪，千人死亂流。    <br />    誰能問帝子，何事寵陽侯。漸恐鯨鯢大，波濤及九州。   </p>   <p>    <b>     <font color=\"#FF6600\">感事三首（此後並是學士時作）</font>    </b>    <br />    為國謀羊舌，從來不為身。此心長自保，終不學張陳。   </p>   <p>自笑心何劣，區區辨所冤。伯仁雖到死，終不向人言。</p>   <p>富貴年皆長，風塵舊轉稀。白頭方見絕，遙為一沾衣。</p>   <p>    <font color=\"#FF6600\">     <b>題翰林東閣前小松</b>    </font>    <br />    簷礙修鱗亞，霜侵簇翠黃。唯餘入琴韻，終待舜弦張。   </p>   <p>    <b>     <font color=\"#FF6600\">清都夜境（自此至《秋夕》，並年十六至十八時詩）</font>    </b>    <br />    夜久連觀靜，斜月何晶熒。寥天如碧玉，歷歷綴華星。    <br />    樓榭自陰映，雲牖深冥冥。纖埃悄不起，玉砌寒光清。    <br />    棲鶴露微影，枯松多怪形。南廂儼容衛，音響如可聆。    <br />    啟聖發空洞，朝真趨廣庭。閒開蕊珠殿，暗閱金字經。    <br />    屏氣動方息，凝神心自靈。悠悠車馬上，浩思安得寧。   </p>   <p>    <b>     <font color=\"#FF6600\">春晚寄楊十二，兼呈趙八（時楊生館於趙氏）</font>    </b>    <br />    濛濛竹樹深，簾牖多清陰。避日坐林影，餘花委芳襟。    <br />    傾樽就殘酌，舒卷續微吟。空際颺高蝶，風中聆素琴。    <br />    廣庭備幽趣，復對商山岑。獨此愛時景，曠懷雲外心。    <br />    遷鶯戀嘉木，求友多好音。自無琅玕實，安得蓮花簪。    <br />    寄之二君子，希見雙南金。   </p>   <p>    <b>     <font color=\"#FF6600\">與楊十二、李三早入永壽寺看牡丹</font>    </b>    <br />    曉入白蓮宮，琉璃花界淨。開敷多喻草，凌亂被幽徑。    <br />    壓砌錦地鋪，當霞日輪映。蝶舞香暫飄，蜂牽蕊難正。    <br />    籠處彩雲合，露湛紅珠瑩。結葉影自交，搖風光不定。    <br />    繁華有時節，安得保全盛。色見盡浮榮，希君了真性。   </p>   <p>    <font color=\"#FF6600\">     <b>春餘遣興</b>    </font>    <br />    春去日漸遲，庭空草偏長。餘英間初實，雪絮縈蛛網。    <br />    好鳥多息陰，新篁已成響。簾開斜照入，樹褭游絲上。    <br />    絕跡念物閒，良時契心賞。單衣頗新綽，虛室復清敞。    <br />    置酒奉親賓，樹萱自怡養。笑倚連枝花，恭扶瑞籐杖。    <br />    步屜恣優遊，望山多氣象。雲葉遙捲舒，風裾動蕭爽。    <br />    簪纓固煩雜，江海徒浩蕩。野馬籠赤霄，無由負羈鞅。   </p>   <p>    <font color=\"#FF6600\">     <b>憶雲之</b>    </font>    <br />    為魚實愛泉，食辛寧避蓼。人生既相合，不復論窕窕。    <br />    滄海良有窮，白日非長皎。何事一人心，各在四方表。    <br />    泛若逐水萍，居為附松蔦。流浪隨所之，縈紆牽所繞。    <br />    百齡頗跼促，況復迷壽夭。芟發君已衰，冠歲予非小。    <br />    娛樂不及時，暮年壯心少。感此幽念綿，遂為長悄悄。    <br />    中庭草木春，歷亂遞相擾。奇樹花冥冥，竹竿鳳褭褭。    <br />    幽芳被蘭徑，安得寄天杪。萬里瀟湘魂，夜夜南枝鳥。   </p>   <p>    <font color=\"#FF6600\">     <b>別李三</b>    </font>    <br />    階蓂附瑤砌，叢蘭偶芳藿。高位良有依，幽姿亦相託。    <br />    鮑叔知我貧，烹葵不為薄。半面契始終，千金比然諾。    <br />    人生繫時命，安得無苦樂。但感遊子顏，又值餘英落。    <br />    蒼蒼秦樹雲，去去緱山鶴。日暮分手歸，楊花滿城郭。   </p>   <p>    <font color=\"#FF6600\">     <b>秋夕遠懷</b>    </font>    <br />    旦夕天氣爽，風飄葉漸輕。星繁河漢白，露逼衾枕清。    <br />    丹鳥月中滅，莎雞床下鳴。悠悠此懷抱，況復多遠情。   </p>   <p>    <b>     <font color=\"#FF6600\">東西道</font>    </b>    <br />    天皇開四極，便有東西道。萬古閱行人，行人幾人老。    <br />    顧我倦行者，息陰何不早。少壯塵事多，那言壯年好。   </p>   <p>    <b>     <font color=\"#FF6600\">分流水</font>    </b>    <br />    古時愁別淚，滴作分流水。日夜東西流，分流幾千里。    <br />    通塞兩不見，波瀾各自起。與君相背飛，去去心如此。   </p>   <p>    <font color=\"#FF6600\">     <b>西還</b>    </font>    <br />    悠悠洛陽夢，鬱鬱灞陵樹。落日正西歸，逢君又東去。   </p>   <p>    <font color=\"#FF6600\">     <b>含風夕（此後拾遺時作）</b>    </font>    <br />    炎昏倦煩久，逮此含風夕。夏服稍輕清，秋堂已岑寂。    <br />    載欣涼宇曠，復念佳辰擲。絡緯驚歲功，顧我何成績。    <br />    青熒微月鉤，幽暉洞陰魄。水鏡涵玉輪，若見淵泉璧。    <br />    參差簾牖重，次第籠虛白。樹影滿空床，螢光綴深壁。    <br />    悵望牽牛星，復為經年隔。露網褭風珠，輕河泛遙碧。    <br />    詎無深秋夜，感此乍流易。亦有遲暮年，壯年良自惜。    <br />    循環切中腸，感念追往昔。接瞬無停陰，何言問陳積。    <br />    馨香推蕙蘭，堅貞諭松柏。生物固有涯，安能比金石。    <br />    況茲百齡內，擾擾紛眾役。日月東西馳，飛車無留跡。    <br />    來者良未窮，去矣定奚適。委順在物為，營營復何益。   </p>   <p>    <b>     <font color=\"#FF6600\">秋堂夕</font>    </b>    <br />    炎涼正回互，金火郁相乘。雲雷時交構，川澤方蒸騰。    <br />    清風一朝勝，白露忽已凝。草木凡氣盡，始見天地澄。    <br />    況此秋堂夕，幽懷曠無朋。蕭條簾外雨，倏閃案前燈。    <br />    書卷滿床席，蠨蛸懸復升。啼兒屢啞咽，倦僮時寢興。    <br />    泛覽昏夜目，詠謠暢煩膺。況吟獲麟章，欲罷久不能。    <br />    堯舜事已遠，丘道安可勝。蜉蝣不信鶴，蜩鷃肯窺鵬。    <br />    當年且不偶，沒世何必稱。胡為揭聞見，褒貶貽愛憎。    <br />    焉用汩其泥，豈在清如冰。非白又非黑，誰能點青蠅。    <br />    處世苟無悶，佯狂道非弘。無言被人覺，予亦笑孫登。   </p>   <p>    <b>     <font color=\"#FF6600\">酬樂天（時樂天攝尉，予為拾遺）</font>    </b>    <br />    放鶴在深水，置魚在高枝。升沉或異勢，同謂非所宜。    <br />    君為邑中吏，皎皎鸞鳳姿。顧我何為者，翻侍白玉墀。    <br />    昔作芸香侶，三載不暫離。逮茲忽相失，旦夕夢魂思。    <br />    崔嵬驪山頂，宮樹遙參差。只得兩相望，不得長相隨。    <br />    多君歲寒意，裁作秋興詩。上言風塵苦，下言時節移。    <br />    官家事拘束，安得攜手期。願為雲與雨，會合天之垂。   </p>   <p>    <font color=\"#FF6600\">     <b>楊子華畫三首</b>    </font>    <br />    楊畫遠於展，何言今在茲。依然古妝服，但感時節移。    <br />    念君一朝意，遺我千載思。子亦幾時客，安能長苦悲。   </p>   <p>皓腕捲紅袖，錦韝臂蒼鶚。故人斷弦心，稚齒從禽樂。    <br />    當年惜貴遊，遺形寄丹雘。骨象或依稀，鉛華已寥落。    <br />    似對古人民，無復昔城郭。子亦觀病身，色空俱寂寞。   </p>   <p>顛倒世人心，紛紛乏公是。真賞畫不成，畫賞真相似。    <br />    丹青各所尚，工拙何足恃。求此妄中精，嗟哉子華子。   </p>   <p>    <b>     <font color=\"#FF6600\">西州院（東川官捨）</font>    </b>    <br />    自入西州院，唯見東川城。今夜城頭月，非暗又非明。    <br />    文案床席滿，捲舒贓罪名。慘淒且煩倦，棄之階下行。    <br />    悵望天回轉，動搖萬里情。參辰次第出，牛女顛倒傾。    <br />    況此風中柳，枝條千萬莖。到來籬下筍，亦已長短生。    <br />    感愴正多緒，鴉鴉相喚驚。牆上杜鵑鳥，又作思歸鳴。    <br />    以彼撩亂思，吟為幽怨聲。吟罷終不寢，鼕鼕復鐺鐺。   </p>   <p>    <b>     <font color=\"#FF6600\">台中鞫獄憶開元觀舊事呈損之兼贈周兄四十韻</font>    </b>    <br />    憶在開元館，食柏練玉顏。疏慵日高臥，自謂輕人寰。    <br />    李生隔牆住，隔牆如隔山。怪我久不識，先來問驕頑。    <br />    十過乃一往，遂成相往還。以我文章卷，文章甚斒斕。    <br />    因言辛庾輩，亦願放羸孱。既回數子顧，展轉相連攀。    <br />    驅令選科目，若在闠與闤。學隨塵土墜，漫數公卿關。    <br />    唯恐壞情性，安能懼謗訕。還招辛庾李，靜處杯巡環。    <br />    進取果由命，不由趨險艱。穿楊二三子，弓矢次第彎。    <br />    推我亦上道，再聯朝士班。二月除御史，三月使巴蠻。    <br />    蠻民詀諵訴，嚙指明痛瘝。憐蠻不解語，為發昏帥奸。    <br />    歸來五六月，旱色天地殷。分司別兄弟，各各淚潸潸。    <br />    哀哉劇部職，唯數贓罪鍰。死款依稀取，斗辭方便刪。    <br />    道心常自愧，柔髮難久黫。折支望車乘，支痛誰置患。    <br />    奇哉乳臭兒，緋紫繃被間。漸大官漸貴，漸富心漸慳。    <br />    鬧裝轡頭觼，靜拭腰帶斑。鷂子繡線●，狗兒金油環。    <br />    香湯洗驄馬，翠篾籠白鷴。月請公王封，冰受天子頒。    <br />    開筵試歌舞，別宅寵妖嫻。坐臥摩綿褥，捧擁綟絲鬟。    <br />    旦夕不相離，比翼若飛鸞。而我亦何苦，三十身已鰥。    <br />    愁吟心骨顫，寒臥支體痹。居處雖幽靜，尤悔少愉嬾。    <br />    不如周道士，鶴嶺臨鍾灣。繞院松瑟瑟，通畦水潺潺。    <br />    陽坡自尋蕨，村沼看漚菅。窮通兩未遂，營營真老閒。   </p>   <p>    <b>     <font color=\"#FF6600\">韋氏館與周隱客、杜歸和泛舟</font>    </b>    <br />    天色低澹澹，池光漫油油。輕舟閒繳繞，不遠池上樓。    <br />    時物欣外獎，真元隨內修。神恬津藏滿，氣委支節柔。    <br />    眾處豈自異，曠懷誰我儔。風車籠野馬，八荒安足遊。    <br />    開顏陸渾杜，握手靈都周。持君寶珠贈，頂戴頭上頭。   </p>   <p>    <b>     <font color=\"#FF6600\">劉氏館集隱客、歸和、子元、及之、子蒙、晦之</font>    </b>    <br />    濕墊緣竹徑，寥落護岸冰。偶然沽市酒，不越四五升。    <br />    詩客愛時景，道人話升騰。笑言各有趣，悠哉古孫登。   </p>   <p>    <b>     <font color=\"#FF6600\">寄隱客</font>    </b>    <br />    我年三十二，鬢有八九絲。非無官次第，其如身早衰。    <br />    今人誇貴富，肉食與妖姬。而我俱不樂，貴富亦何為。    <br />    況逢多士朝，賢俊若布棋。班行次第立，朱紫相參差。    <br />    謨猷密勿進，羽檄縱橫馳。監察官甚小，發言無所裨。    <br />    小官仍不了，譴奪亦已隨。時或不之棄，得不自棄之。    <br />    陶君喜不遇，顧我復何疑。潛書周隱士，白雲今有期。   </p>   <p>    <b>     <font color=\"#FF6600\">元和五年予官不了罰俸西歸三月六日…愴曩遊因投五十韻</font>    </b>    <br />    小年閒愛春，認得春風意。未有花草時，先醲曉窗睡。    <br />    霞朝澹雲色，霽景牽詩思。漸到柳枝頭，川光始明媚。    <br />    長安車馬客，傾心奉權貴。晝夜塵土中，那言早春至。    <br />    此時我獨遊，我遊有倫次。閒行曲江岸，便宿慈恩寺。    <br />    扣林引寒龜，疏叢出幽翠。凌晨過杏園，曉露凝芳氣。    <br />    初陽好明淨，嫩樹憐低庳。排房似綴珠，欲啼紅臉淚。    <br />    新鶯語嬌小，淺水光流利。冷飲空腹杯，因成日高醉。    <br />    酒醒聞飯鐘，隨僧受遺施。餐罷還復遊，過從上文記。    <br />    行逢二月半，始足遊春騎。是時春已老，我遊亦云既。    <br />    籐開九華觀，草結三條隧。新筍踴犀株，落梅翻蝶翅。    <br />    名倡繡轂車，公子青絲轡。朝士還旬休，豪家得春賜。    <br />    提攜好音樂，翦鏟空田地。同占杏花園，喧闐各叢萃。    <br />    顧予煩寢興，復往散憔悴。倦僕色肌羸，蹇驢行跛痺。    <br />    春衫未成就，冬服漸塵膩。傾蓋吟短章，書空憶難字。    <br />    遙聞公主笑，近被王孫戲。邀我上華筵，橫頭坐賓位。    <br />    那知我年少，深解酒中事。能唱犯聲歌，偏精變籌義。    <br />    含詞待殘拍，促舞遞繁吹。叫噪擲投盤，生獰攝觥使。    <br />    逡巡光景晏，散亂東西異。古觀閉閒門，依然復幽閟。    <br />    無端矯情性，漫學求科試。薄藝何足云，虛名偶頻遂。    <br />    拾遺天子前，密奏昇平議。召見不須臾，憸庸已猜忌。    <br />    朝陪香案班，暮作風塵尉。去歲又登朝，登為柏台吏。    <br />    台官相束縛，不許放情志。寓直勞送迎，上堂煩避諱。    <br />    分司在東洛，所職尤不易。罰俸得西歸，心知受朝庇。    <br />    常山攻小寇，淮右擇良帥。國難身不行，勞生欲何為。    <br />    吾兄諳性靈，崔子同臭味。投此掛冠詞，一生還自恣。   </p>   <p>    <b>     <font color=\"#FF6600\">寄吳士矩端公五十韻（此後並江陵士曹時作）</font>    </b>    <br />    昔在鳳翔日，十歲即相識。未有好文章，逢人賞顏色。    <br />    可憐何郎面，二十才冠飾。短髮予近梳，羅衫紫蟬翼。    <br />    伯舅各驕縱，仁兄未摧抑。事業若杯盤，詩書甚徽纆。    <br />    西州戎馬地，賢豪事雄特。百萬時可贏，十千良易借。    <br />    寒食桐陰下，春風柳林側。藉草送遠遊，列筵酬博塞。    <br />    萎蕤雲幕翠，燦爛紅茵赩。膾縷輕似絲，香醅膩如職。    <br />    將軍頻下城，佳人盡傾國。媚語嬌不聞，纖腰軟無力。    <br />    歌辭妙宛轉，舞態能剜刻。箏弦玉指調，粉汗紅綃拭。    <br />    予時最年少，專務酒中職。未能解生獰，偏矜任狂直。    <br />    曲庇桃根盞，橫講捎雲式。亂布斗分朋，惟新間讒慝。    <br />    恥作最先吐，羞言未朝食。醉眼漸紛紛，酒聲頻    <a target=\"_blank\" href=\"http://140.111.1.40/yitic/frc/frc16412.htm\">●●</a>。    <br />    扣節參差亂，飛觥往來織。強起相維持，翻成兩匍匐。    <br />    邊霜颯然降，戰馬鳴不息。但喜秋光麗，誰憂塞雲黑。    <br />    常隨獵騎走，多在豪家匿。夜飲天既明，朝歌日還昃。    <br />    荒狂歲雲久，名利心潛逼。時輩多得途，親朋屢相敕。    <br />    閒因適農野，忽復愛稼穡。平生中聖人，翻然腐腸賊。    <br />    亦從酒仙去，便被書魔惑。脫跡壯士場，甘心豎儒域。    <br />    矜持翠筠管，敲斷黃金勒。屢益蘭膏燈，猶研兔枝墨。    <br />    崎嶇來掉蕩，矯枉事沉默。隱笑甚艱難，斂容還屴崱。    <br />    與君始分散，勉我勞修飾。岐路各營營，別離長惻惻。    <br />    行看二十載，萬事紛何極。相值或須臾，安能洞胸臆。    <br />    昨來陝郊會，悲歡兩難克。問我新相知，但報長相憶。    <br />    豈無新知者，不及小相得。亦有生歲遊，同年不同德。    <br />    為別詎幾時，伊予墜溝洫。大江鼓風浪，遠道參荊棘。    <br />    往事返無期，前途浩難測。一旦得自由，相求北山北。   </p>   <p>    <b>     <font color=\"#FF6600\">三月二十四日宿曾峰館，夜對桐花，寄樂天</font>    </b>    <br />    微月照桐花，月微花漠漠。怨澹不勝情，低回拂簾幕。    <br />    葉新陰影細，露重枝條弱。夜久春恨多，風清暗香薄。    <br />    是夕遠思君，思君瘦如削。但感事暌違，非言官好惡。    <br />    奏書金鑾殿，步屣青龍閣。我在山館中，滿地桐花落。   </p>   <p>    <b>     <font color=\"#FF6600\">酬樂天書懷見寄</font>    </b>    <br />    新昌北門外，與君從此分。街衢走車馬，塵土不見君。    <br />    君為分手歸，我行行不息。我上秦嶺南，君直樞星北。    <br />    秦嶺高崔嵬，商山好顏色。月照山館花，裁詩寄相憶。    <br />    天明作詩罷，草草隨所如。憑人寄將去，三月無報書。    <br />    荊州白日晚，城上鼓鼕鼕。行逢賀州牧，致書三四封。    <br />    封題樂天字，未坼已沾裳。坼書八九讀，淚落千萬行。    <br />    中有酬我詩，句句截我腸。仍云得詩夜，夢我魂淒涼。    <br />    終言作書處，上直金鑾東。詩書費一夕，萬恨緘其中。    <br />    中宵宮中出，復見宮月斜。書罷月亦落，曉燈隨暗花。    <br />    想君書罷時，南望勞所思。況我江上立，吟君懷我詩。    <br />    懷我浩無極，江水秋正深。清見萬丈底，照我平生心。    <br />    感君求友什，因報壯士吟。持謝眾人口，銷盡猶是金。   </p>   <p>    <b>     <font color=\"#FF6600\">酬樂天登樂遊園見憶</font>    </b>    <br />    昔君樂遊園，悵望天欲曛。今我大江上，快意波翻雲。    <br />    秋空壓澶漫，澒洞無垢氛。四顧皆豁達，我眉今日伸。    <br />    長安隘朝市，百道走埃塵。軒車隨對列，骨肉非本親。    <br />    誇遊丞相第，偷入常侍門。愛君直如髮，勿念江湖人。   </p>   <p>    <b>     <font color=\"#FF6600\">酬樂天早夏見懷</font>    </b>    <br />    庭柚有垂實，燕巢無宿雛。我亦辭社燕，茫茫焉所如。    <br />    君詩夏方早，我歎秋已徂。食物風土異，衾裯時節殊。    <br />    荒草滿田地，近移江上居。八日復切九，月明侵半除。   </p>   <p>    <b>     <font color=\"#FF6600\">酬樂天勸醉</font>    </b>    <br />    神曲清濁酒，牡丹深淺花。少年欲相飲，此樂何可涯。    <br />    沉機造神境，不必悟楞伽。酡顏返童貌，安用成丹砂。    <br />    劉伶稱酒德，所稱良未多。願君聽此曲，我為盡稱嗟。    <br />    一杯顏色好，十盞膽氣加。半酣得自恣，酩酊歸太和。    <br />    共醉真可樂，飛觥撩亂歌。獨醉亦有趣，兀然無與他。    <br />    美人醉燈下，左右流橫波。王孫醉床上，顛倒眠綺羅。    <br />    君今勸我醉，勸醉意如何。   </p>   <p>    <b>     <font color=\"#FF6600\">和樂天初授戶曹喜而言志</font>    </b>    <br />    王爵無細大，得請即為恩。君求戶曹掾，貴以祿奉親。    <br />    聞君得所請，感我欲沾巾。今人重軒冕，所重華與紛。    <br />    矜誇仕台閣，奔走無朝昏。君衣不盈篋，君食不滿囷。    <br />    君言養既薄，何以榮我門。披誠再三請，天子憐儉貧。    <br />    詞曹直文苑，捧詔榮且忻。歸來高堂上，兄弟羅酒樽。    <br />    各稱千萬壽，共飲三四巡。我實知君者，千里能具陳。    <br />    感君求祿意，求祿殊眾人。上以奉顏色，餘以及親賓。    <br />    棄名不棄實，謀養不謀身。可憐白華士，永願凌青雲。   </p>   <p>    <b>     <font color=\"#FF6600\">和樂天贈吳丹</font>    </b>    <br />    不識吳生面，久知吳生道。跡雖染世名，心本奉天老。    <br />    雌一守命門，回九填血腦。委氣榮衛和，咽津顏色好。    <br />    傳聞共甲子，衰隤盡枯槁。獨有冰雪容，纖華奪鮮縞。    <br />    問人何能爾，吳實曠懷抱。弁冕徒掛身，身外非所寶。    <br />    伊予固童昧，希真亦云早。石壇玉晨樽，晝夜長自掃。    <br />    密印視丹田，遊神夢三島。萬過黃庭經，一食青精稻。    <br />    冥搜方朔桃，結念安期棗。綠髮幸未改，丹誠自能保。    <br />    行當擺塵纓，吳門事探討。君為先此詞，終期搴瑤草。   </p>   <p>    <b>     <font color=\"#FF6600\">和樂天秋題曲江</font>    </b>    <br />    十載定交契，七年鎮相隨。長安最多處，多是曲江池。    <br />    梅杏春尚小，芰荷秋已衰。共愛寥落境，相將偏此時。    <br />    綿綿紅蓼水，颺颺白鷺鶿。詩句偶未得，酒杯聊久持。    <br />    今來雲雨曠，舊賞魂夢知。況乃江楓夕，和君秋興詩。   </p>   <p>    <b>     <font color=\"#FF6600\">和樂天別弟後月夜作</font>    </b>    <br />    聞君別愛弟，明天照夜寒。秋雁拂簷影，曉琴當砌彈。    <br />    悵望天澹澹，因思路漫漫。吟為別弟操，聞者為辛酸。    <br />    況我兄弟遠，一身形影單。江波浩無極，但見時歲闌。   </p>   <p>    <font color=\"#FF6600\">     <b>和樂天秋題牡丹叢</b>    </font>    <br />    敝宅艷山卉，別來長歎息。吟君晚叢詠，似見摧頹色。    <br />    欲識別後容，勤過晚叢側。   </p>   <p>    <b>     <font color=\"#FF6600\">春月</font>    </b>    <br />    春月雖至明，終有靄靄光。不似秋冬色，逼人寒帶霜。    <br />    纖粉澹虛壁，輕煙籠半床。分暉間林影，餘照上虹樑。    <br />    病久塵事隔，夜閒清興長。擁抱顛倒領，步屣東西廂。    <br />    風柳結柔援，露梅飄暗香。雪含櫻綻蕊，珠蹙桃綴房。    <br />    杳杳有餘思，行行安可忘。四鄰非舊識，無以話中腸。    <br />    南有居士儼，默坐調心王。款關一問訊，為我披衣裳。    <br />    延我入深竹，暖我於小堂。視身琉璃瑩，諭指芭蕉黃。    <br />    復有比丘溢，早傳龍樹方。口中秘丹訣，肘後懸青囊。    <br />    錫杖雖獨振，刀圭期共嘗。未知仙近遠，已覺神輕翔。    <br />    夜久魂耿耿，月明露蒼蒼。悲哉沉眠士，寧見茲夕良。   </p>   <p>    <b>     <font color=\"#FF6600\">月臨花（臨檎花）</font>    </b>    <br />    臨風颺颺花，透影朧朧月。巫峽隔波雲，姑峰漏霞雪。    <br />    鏡勻嬌面粉，燈泛高籠纈。夜久清露多，啼珠墜還結。   </p>   <p>    <b>     <font color=\"#FF6600\">紅芍葯</font>    </b>    <br />    芍葯綻紅綃，巴籬織青瑣。繁絲蹙金蕊，高焰當爐火。    <br />    翦刻彤雲片，開張赤霞裹。煙輕琉璃葉，風亞珊瑚朵。    <br />    受露色低迷，向人嬌婀娜。酡顏醉後泣，小女妝成坐。    <br />    艷艷錦不如，夭夭桃未可。晴霞畏欲散，晚日愁將墮。    <br />    結植本為誰，賞心期在我。採之諒多思，幽贈何由果。   </p>   <p>    <font color=\"#FF6600\">     <b>送王十一南行</b>    </font>    <br />    夏水漾天末，晚暘依岸村。風調烏尾勁，眷戀餘芳樽。    <br />    解袂方瞬息，征帆已翩翻。江豚湧高浪，楓樹搖去魂。    <br />    遠戍宗侶泊，暮煙洲渚昏。離心詎幾許，驟若移寒溫。    <br />    此別信非久，胡為坐憂煩。我留石難轉，君泛雲無根。    <br />    萬里湖南月，三聲山上猿。從茲耿幽夢，夜夜湘與沅。   </p>   <p>    <b>     <font color=\"#FF6600\">三歎</font>    </b>    <br />    孤劍鋒刃澀，猶能神彩生。有時雷雨過，暗吼闐闐聲。    <br />    主人閟靈寶，畏作升天行。淬礪當陽鐵，刻為干鏌名。    <br />    遠求鷿鵜瑩，同用玉匣盛。顏色縱相類，利鈍頗相傾。    <br />    雄為光電烻，雌但深泓澄。龍怒有奇變，青蛇終不驚。   </p>   <p>仙鳳翠皇死，葳蕤光彩低。非無鴛鸞侶，誓不同樹棲。    <br />    飛馳歲雲暮，感念雛在泥。顧影不自暖，寄爾蟠桃雞。    <br />    馴養豈無愧，類族安得齊。願言成羽翼，奮翅凌丹梯。   </p>   <p>天驥失龍偶，三年常夜嘶。哀緣噴風斷，渴且含霜啼。    <br />    長恐絕遺類，不復躡雲霓。非無駉駉者，鶴意不在雞。    <br />    春來筋骨瘦，弔影心亦迷。自此渥窪種，應生濁水泥。   </p>   <p>    <b>     <font color=\"#FF6600\">遣晝</font>    </b>    <br />    密竹有清陰，曠懷無塵滓。況乃秋日光，玲瓏曉窗裡。    <br />    旬休聊自適，今辰日高起。櫛沐坐前軒，風輕鏡如水。    <br />    開卷恣詠謠，望雲閒徙倚。新菊媚鮮妍，短萍憐靃靡。    <br />    掃除田地靜，摘掇園蔬美。幽玩愜詩流，空堂稱居士。    <br />    客來傷寂寞，我念遺煩鄙。心跡兩相忘，誰能驗行止。   </p>   <p>    <b>     <font color=\"#FF6600\">冬夜懷李侍御、王太祝、段丞</font>    </b>    <br />    浩露煙壒盡，月光閒有餘。松篁細陰影，重以簾牖疏。    <br />    泛覽星粲粲，輕河悠碧虛。纖雲不成葉，脈脈風絲舒。    <br />    丹灶熾東序，燒香羅玉書。飄飄魂神舉，若驂鸞鶴輿。    <br />    感念夙昔意，華尚簪與裾。簪裾詎幾許，累創吞鉤魚。    <br />    今聞馨香道，一以悟臭帑。悟覺誓不惑，永抱胎仙居。    <br />    晝夜欣所適，安知歲雲除。行行二三友，君懷復何如。   </p>   <p>    <b>     <font color=\"#FF6600\">西齋小松二首</font>    </b>    <br />    松樹短於我，清風亦已多。況乃枝上雪，動搖微月波。    <br />    幽姿得閒地，詎感歲蹉跎。但恐廈終構，藉君當奈何。   </p>   <p>簇簇枝新黃，纖纖攢素指。柔苙漸依條，短莎還半委。    <br />    清風日夜高，凌雲意何已。千歲盤老龍，修鱗自茲始。   </p>   <p>    <b>     <font color=\"#FF6600\">周先生</font>    </b>    <br />    寥寥空山岑，冷冷風松林。流月垂鱗光，懸泉揚高音。    <br />    希夷周先生，燒香調琴心。神力盈三千，誰能還黃金。   </p>   <p>    <b>     <font color=\"#FF6600\">遣春十首</font>    </b>    <br />    曉月籠雲影，鶯聲餘霧中。暗芳飄露氣，輕寒生柳風。    <br />    冉冉一趨府，未為勞我躬。因茲得晨起，但覺情興隆。   </p>   <p>久雨憐霽景，偶來堤上行。空濛天色嫩，杳淼江面平。    <br />    百草短長出，眾禽高下鳴。春陽各有分，予亦澹無情。   </p>   <p>鏡皎碧潭水，微波粗成文。煙光垂碧草，瓊脈散纖雲。    <br />    岸柳好陰影，風裾遺垢氛。悠然送春目，八荒誰與群。   </p>   <p>低迷籠樹煙，明淨當霞日。陽焰波春空，平湖漫凝溢。    <br />    雪鷺遠近飛，渚牙淺深出。江流復浩蕩，相為坐紆鬱。   </p>   <p>暄寒深淺春，紅白前後花。顏色詎相讓，生成良有涯。    <br />    梅芳勿自早，菊秀勿自賒。各將一時意，終年無再華。   </p>   <p>高屋童稚少，春來歸燕多。葺舊良易就，新院亦已羅。    <br />    俯憐雛化卵，仰愧鵬無窠。巢棟與巢幕，秋風俱奈何。   </p>   <p>撩亂撲樹蜂，摧殘戀房蕊。風吹雨又頻，安得繁於綺。    <br />    酒杯沉易過，世事紛何已。莫倚顏似花，君看歲如水。   </p>   <p>繞郭高高塚，半是荊王墓。後嗣熾陽台，前賢甘蓽路。    <br />    善惡徒自分，波流盡東注。胡然不飲酒，坐落桐花樹。   </p>   <p>花陰莎草長，藉莎閒自酌。坐看鶯鬥枝，輕花滿樽杓。    <br />    葛巾竹稍掛，書卷琴上閣。沽酒過此生，狂歌眼前樂。   </p>   <p>梨葉已成陰，柳條紛起絮。波綠紫屏風，螺紅碧籌箸。    <br />    三杯面上熱，萬事心中去。我意風散雲，何勞問行處。   </p>   <p>    <b>     <font color=\"#FF6600\">表夏十首</font>    </b>    <br />    夏風多暖暖，樹木有繁陰。新筍紫長短，早櫻紅淺深。    <br />    煙花雲幕重，榴艷朝景侵。華實各自好，詎云芳意沉。   </p>   <p>初日滿階前，輕風動簾影。旬時得休浣，高臥閱清景。    <br />    僮兒拂巾箱，鴉軋深林井。心到物自閒，何勞遠箕穎。   </p>   <p>江瘴炎夏早，蒸騰信難度。今宵好風月，獨此荒庭趣。    <br />    露葉傾暗光，流星委餘素。但恐清夜徂，詎悲朝景暮。   </p>   <p>孟月夏猶淺，奇雲未成峰。度霞紅漠漠，壓浪白溶溶。    <br />    玉委有餘潤，飆馳無去蹤。何如捧雲雨，噴毒隨蛟龍。   </p>   <p>流芳遞炎景，繁英盡寥落。公署香滿庭，晴霞覆闌藥。    <br />    裁紅起高焰，綴綠排新萼。憑此遣幽懷，非言念將謔。   </p>   <p>紅絲散芳樹，旋轉光風急。煙泛被籠香，露濃妝面濕。    <br />    佳人不在此，恨望階前立。忽厭夏景長，今春行已及。   </p>   <p>百舌漸吞聲，黃鶯正嬌小。雲鴻方警夜，籠雞已鳴曉。    <br />    當時客自適，運去誰能矯。莫厭夏蟲多，蜩螗定相擾。   </p>   <p>翩翩簾外燕，戢戢巢內雛。啖食筋力盡，毛衣成紫襦。    <br />    朝來各飛去，雄雌樑上呼。養子將備老，惡兒那勝無。   </p>   <p>西山夏雪消，江勢東南瀉。風波高若天，灩澦低於馬。    <br />    正被黃牛旋，難期白帝下。我在平地行，翻憂濟川者。   </p>   <p>靈均死波後，是節常浴蘭。彩縷碧筠粽，香粳白玉團。    <br />    逝者良自苦，今人反為歡。哀哉徇名士，沒命求所難。   </p>   <p>    <b>     <font color=\"#FF6600\">解秋十首</font>    </b>    <br />    清晨沬寒水，動搖襟袖輕。翳翳林上葉，不知秋暗生。    <br />    回悲鏡中髮，華白三四莖。豈無滿頭黑，念此衰已萌。   </p>   <p>微霜才結露，翔鳩初變鷹。無乃天地意，使之行小懲。    <br />    鴟鴞誠可惡，蔽日有高鵬。捨大以擒細，我心終不能。   </p>   <p>往歲學仙侶，各在無何鄉。同時騖名者，次第鵷鷺行。    <br />    而我兩不遂，三十鬢添霜。日暮江上立，蟬鳴楓樹黃。   </p>   <p>後伏火猶在，先秋蟬已多。雲色日夜白，驕陽能幾何。    <br />    壤隙漏江海，忽微成網羅。勿言時不至，但恐歲蹉跎。   </p>   <p>新月才到地，輕河如泛雲。螢飛高下火，樹影參差文。    <br />    露簟有微潤，清香時暗焚。夜閒心寂默，洞庭無垢氛。   </p>   <p>霽麗床前影，飄蕭簾外竹。簟涼朝睡重，夢覺茶香熟。    <br />    親烹園內葵，憑買家家曲。釀酒並毓蔬，人來有棋局。   </p>   <p>寒竹秋雨重，凌霄晚花落。低回翠玉梢，散亂梔黃萼。    <br />    顏色有殊異，風霜無好惡。年年百草芳，畢意同蕭索。   </p>   <p>春非我獨春，秋非我獨秋。豈念百草死，但念霜滿頭。    <br />    頭白古所同，胡為坐煩憂。茫茫百年內，處身良未休。   </p>   <p>西風冷衾簟，展轉布華茵。來者承玉體，去者流芳塵。    <br />    適意醜為好，及時疏亦親。衰周仲尼出，無乃為妖人。   </p>   <p>漠漠江面燒，微微楓樹煙。今日復今夕，秋懷方浩然。    <br />    況我頭上髮，衰白不待年。我懷有時極，此意何由詮。   </p>   <p>    <b>     <font color=\"#FF6600\">遣病十首</font>    </b>    <br />    服藥備江瘴，四年方一癘。豈是藥無功，伊予久留滯。    <br />    滯留人固薄，瘴久藥難制。去日良已甘，歸途奈無際。   </p>   <p>棄置何所任，鄭公憐我病。三十九萬錢，資予養頑暝。    <br />    身賤殺何益，恩深報難罄。公其萬千年，世有天之鄭。   </p>   <p>憶作孩稚初，健羨成人列。倦學厭日長，嬉遊念佳節。    <br />    今來漸諱年，頓與前心別。白日速如飛，佳晨亦騷屑。   </p>   <p>昔在痛飲場，憎人病辭醉。病來身怕酒，始悟他人意。    <br />    怕酒豈不閒，悲無少年氣。傳語少年兒，杯盤莫迴避。   </p>   <p>憶初頭始白，晝夜驚一縷。漸及鬢與鬚，多來不能數。    <br />    壯年等閒過，過壯年已五。華髮不再青，勞生竟何補。   </p>   <p>在家非不病，有病心亦安。起居甥侄扶，藥餌兄嫂看。    <br />    今病兄遠路，道遙書信難。寄言嬌小弟，莫作官家官。   </p>   <p>燕巢官舍內，我爾俱為客。歲晚我獨留，秋深爾安適。    <br />    風高翅羽垂，路遠煙波隔。去去玉山岑，人間網羅窄。   </p>   <p>簷宇夜來曠，暗知秋已生。臥悲衾簟冷，病覺支體輕。    <br />    炎昏豈不倦，時去聊自驚。浩歎終一夕，空堂天欲明。   </p>   <p>秋依靜處多，況乃凌晨趣。深竹蟬晝風，翠茸衫曉露。    <br />    庭莎病看長，林果閒知數。何以強健時，公門日勞騖。   </p>   <p>朝結故鄉念，暮作空堂寢。夢別淚亦流，啼痕暗橫枕。    <br />    昔愁憑酒遣，今病安能飲。落盡秋槿花，離人病猶甚。   </p>   <p>    <b>     <font color=\"#FF6600\">寒</font>    </b>    <br />    江瘴節候暖，臘初梅已殘。夜來北風至，喜見今日寒。    <br />    扣冰淺塘水，擁雪深竹欄。復此滿樽醁，但嗟誰與歡。   </p>   <p>    <b>     <font color=\"#FF6600\">玉泉道中作</font>    </b>    <br />    楚俗物候晚，孟冬才有霜。早農半華實，夕水含風涼。    <br />    遐想雲外寺，峰巒渺相望。松門接官路，泉脈連僧房。    <br />    微露上弦月，暗焚初夜香。谷深煙壒淨，山虛鐘磬長。    <br />    念此清境遠，復憂塵事妨。行行即前路，勿滯分寸光。   </p>   <p>    <b>     <font color=\"#FF6600\">遣病（自此通州後作）</font>    </b>    <br />    自古誰不死，不復記其名。今年京城內，死者老少並。    <br />    獨孤才四十，仕宦方榮榮。李三三十九，登朝有清聲。    <br />    趙昌八十餘，三擁大將旌。為生信異異，之死同冥冥。    <br />    其家哭泣愛，一一無異情。其類嗟歎惜，各各無重輕。    <br />    萬齡龜菌等，一死天地平。以此方我病，我病何足驚。    <br />    借如今日死，亦足了一生。借使到百年，不知何所成。    <br />    況我早師佛，屋宅此身形。捨彼復就此，去留何所縈。    <br />    前身為過跡，來世即前程。但念行不息，豈憂無路行。    <br />    蛻骨龍不死，蛻皮蟬自鳴。胡為神蛻體，此道人不明。    <br />    持謝愛朋友，寄之仁弟兄。吟此可達觀，世言何足聽。   </p>   <p>    <b>     <font color=\"#FF6600\">感夢（夢故兵部裴尚書相公）</font>    </b>    <br />    十月初二日，我行蓬州西。三十里有館，有館名芳溪。    <br />    荒郵屋舍壞，新雨田地泥。我病百日餘，肌體顧若刲。    <br />    氣填暮不食，早早掩竇圭。陰寒筋骨病，夜久燈火低。    <br />    忽然寢成夢，宛見顏如珪。似歎久離別，嗟嗟復淒淒。    <br />    問我何病痛，又歎何棲棲。答云痰滯久，與世復相暌。    <br />    重云痰小疾，良藥固易擠。前時奉橘丸，攻疾有神功。    <br />    何不善和療，豈獨頭有風。慇勤平生事，款曲無不終。    <br />    悲歡兩相極，以是半日中。言罷相與行，行行古城裡。    <br />    同行復一人，不識誰氏子。逡巡急吏來，呼喚願且止。    <br />    馳至相君前，再拜復再起。啟云吏有奉，奉命傳所旨。    <br />    事有大驚忙，非君不能理。答云久就閒，不願見勞使。    <br />    多謝致勤勤，未敢相唯唯。我因前獻言，此事愚可料。    <br />    亂熱由靜消，理繁在知要。君如冬月陽，奔走不必召。    <br />    君如銅鏡明，萬物自可照。願君許蒼生，勿復高體調。    <br />    相君不我言，顧我再三笑。行行及城戶，黯黯餘日暉。    <br />    相君不我言，命我從此歸。不省別時語，但省涕淋漓。    <br />    覺來身體汗，坐臥心骨悲。閃閃燈背壁，膠膠雞去塒。    <br />    倦童顛倒寢，我淚縱橫垂。淚垂啼不止，不止啼且聲。    <br />    啼聲覺僮僕，僮僕撩亂驚。問我何所苦，問我何所思。    <br />    我亦不能語，慘慘即路岐。前經新政縣，今夕復明辰。    <br />    置置滿心氣，不得說向人。奇哉趙明府，怪我眉不伸。    <br />    云有北來僧，住此月與旬。自言辨貴骨，謂若識天真。    <br />    談遊費閟景，何不與逡巡。僧來為予語，語及昔所知。    <br />    自言有奇中，裴相未相時。讀書靈山寺，住處接園籬。    <br />    指言他日貴，晷刻似不移。我聞僧此語，不覺淚歔欷。    <br />    因言前夕夢，無人一相謂。無乃裴相君，念我胸中氣。    <br />    遣師及此言，使我盡前事。僧云彼何親，言下涕不已。    <br />    我云知我深，不幸先我死。僧云裴相君，如君恩有幾。    <br />    我云滔滔眾，好直者皆是。唯我與白生，感遇同所以。    <br />    官學不同時，生小異鄉里。拔我塵土中，使我名字美。    <br />    美名何足多，深分從此始。吹噓莫我先，頑陋不我鄙。    <br />    往往裴相門，終年不曾履。相門多眾流，多譽亦多毀。    <br />    如聞風過塵，不動井中水。前時予掾荊，公在期復起。    <br />    自從裴公無，吾道甘已矣。白生道亦孤，讒謗銷骨髓。    <br />    司馬九江城，無人一言理。為師陳苦言，揮涕滿十指。    <br />    未死終報恩，師聽此男子。   </p>   <p>    <b>     <font color=\"#FF6600\">和東川李相公慈竹十二韻（次本韻）</font>    </b>    <br />    慈竹不外長，密比青瑤華。矛攢有森束，玉粒無蹉跎。    <br />    纖粉妍膩質，細瓊交翠柯。亭亭霄漢近，靄靄雨露多。    <br />    冰碧寒夜聳，簫韶風晝羅。煙含朧朧影，月泛鱗鱗波。    <br />    鸞鳳一已顧，燕雀永不過。幽姿媚庭實，顥氣爽天涯。    <br />    峻節高轉露，貞筠寒更佳。託身仙壇上，靈物神所呵。    <br />    時與天籟合，日聞陽春歌。應憐孤生者，摧折成病痾。   </p>   <p>    <b>     <font color=\"#FF6600\">酬東川李相公十六韻（次用本韻）</font>    </b>    <br />    昔附赤霄羽，葳蕤遊紫垣。斗班香案上，奏語玉晨樽。    <br />    戇直撩忌諱，科儀懲傲頑。自從真籍除，棄置勿復論。    <br />    前時共遊者，日夕黃金軒。請帝下巫覡，八荒求我魂。    <br />    鸞鳳屢鳴顧，燕雀尚籬藩。徒令霄漢外，往往塵念存。    <br />    存念豈虛設，並投瓊與璠。彈珠古所訝，此用何太敦。    <br />    鄒律寒氣變，鄭琴祥景奔。靈芝繞身出，左右光彩繁。    <br />    碾玉無俗色，蕊珠非世言。重慚前日句，陋若蕕並蓀。    <br />    臘月巴地雨，瘴江愁浪翻。因持駭雞寶，一照濁水昏。   </p>   <p>    <font color=\"#FF6600\">     <b>酬獨孤二十六送歸通州</b>    </font>    <br />    再拜捧兄贈，拜兄珍重言。我有平生志，臨別將具論。    <br />    十歲慕倜儻，愛白不愛昏。寧愛寒切烈，不愛暘溫暾。    <br />    二十走獵騎，三十遊海門。憎兔跳躍躍，惡鵬黑翻翻。    <br />    鰲釣氣方壯，鶻拳心頗尊。下觀猙獰輩，一掃冀不存。    <br />    名冠壯士籍，功酬明主恩。不然合身棄，何況身上痕。    <br />    金石有銷爍，肺腑無寒溫。分畫久已定，波濤何足煩。    <br />    嘗希蘇門嘯，詎厭巴樹猿。瘴水徒浩浩，浮雲亦軒軒。    <br />    長歌莫長歎，飲斛莫飲樽。生為醉鄉客，死作達士魂。   </p>   <p>    <b>     <font color=\"#FF6600\">酬劉猛見送</font>    </b>    <br />    種花有顏色，異色即為妖。養鳥惡羽翮，剪翮不待高。    <br />    非無剪傷者，物性難自逃。百足雖捷捷，商羊亦翹翹。    <br />    伊余狷然質，謬入多士朝。任氣有愎戇，容身寡朋曹。    <br />    愚狂偶似直，靜僻非敢驕。一為毫髮忤，十載山川遙。    <br />    爍鐵不在火，割肌不在刀。險心露山嶽，流語翻波濤。    <br />    六尺安敢主，方寸由自調。神劍土不蝕，異布火不燋。    <br />    雖無二物姿，庶欲效一毫。未能深蹙蹙，多謝相勞勞。    <br />    去去我移馬，遲遲君過橋。雲勢正橫壑，江流初滿槽。    <br />    持此慰遠道，此之為舊交。   </p>   <p>    <b>     <font color=\"#FF6600\">酬樂天赴江州路上見寄三首</font>    </b>    <br />    昔在京城心，今在吳楚末。千山道路險，萬里音塵闊。    <br />    天上參與商，地上胡與越。終天升沉異，滿地網羅設。    <br />    心有無眹環，腸有無繩結。有結解不開，有環尋不歇。    <br />    山嶽移可盡，江海塞可絕。離恨若空虛，窮年思不徹。    <br />    生莫強相同，相同會相別。   </p>   <p>襄陽大堤繞，我向堤前住。燭隨花艷來，騎送朝雲去。    <br />    萬竿高廟竹，三月徐亭樹。我昔憶君時，君今懷我處。    <br />    有身有離別，無地無岐路。風塵同古今，人世勞新故。   </p>   <p>人亦有相愛，我爾殊眾人。朝朝寧不食，日日願見君。    <br />    一日不得見，愁腸坐氛氳。如何遠相失，各作萬里雲。    <br />    雲高風苦多，會合難遽因。天上猶有礙，何況地上身。   </p>   <p>    <b>     <font color=\"#FF6600\">郵竹</font>    </b>    <br />    庭有蕭蕭竹，門有闐闐騎。囂靜本殊途，因依偶同寄。    <br />    亭亭乍干雲，裊裊亦垂地。人有異我心，我無異人意。   </p>   <p>    <b>     <font color=\"#FF6600\">落月</font>    </b>    <br />    落月沉餘影，陰渠流暗光。蚊聲靄窗戶，螢火繞屋樑。    <br />    飛幌翠雲薄，新荷清露香。不吟復不寐，竟夕池水傍。   </p>   <p>    <b>     <font color=\"#FF6600\">高荷</font>    </b>    <br />    種藕百餘根，高荷才四葉。颭閃碧雲扇，團圓青玉疊。    <br />    亭亭自抬舉，鼎鼎難藏擫。不學著水荃，一生長怗怗。   </p>   <p>    <b>     <font color=\"#FF6600\">和裴校書鷺鷥飛</font>    </b>    <br />    鷺鷥鷺鷥何遽飛，鴉驚雀噪難久依。清江見底草堂在，一點白光終不歸。   </p>   <p>    <font color=\"#FF6600\">     <b>夜池</b>    </font>    <br />    荷葉團圓莖削削，綠萍面上紅衣落。滿池明月思啼螿，高屋無人風張幕。   </p>   <p>    <b>     <font color=\"#FF6600\">酬楊司業十二兄早秋述情見寄</font>    </b>    <br />    白髮故人少，相逢意彌遠。往事共銷沉，前期各衰晚。    <br />    昨來遇彌苦，已復雲離巘。秋草古膠庠，寒沙廢宮苑。    <br />    知心豈忘鮑，詠懷難和阮。壯志日蕭條，那能競朝幰。   </p>   <p>    <b>     <font color=\"#FF6600\">代杭人作使君一朝去二首</font>    </b>    <br />    使君一朝去，遺愛在人口。惠化境內春，才名天下首。    <br />    為問龔黃輩，兼能作詩否。   </p>   <p>使君一朝去，斷腸如剉檗。無復見冰壺，唯應鏤金石。    <br />    自此一州人，生男盡名白。   </p>   <p>    <b>     <font color=\"#FF6600\">長慶曆</font>    </b>    <br />    年曆復年曆，捲盡悲且惜。曆日何足悲，但悲年運易。    <br />    年年豈無歎，此歎何唧唧。所歎別此年，永無長慶曆。   </p>   <p>    <b>     <font color=\"#FF6600\">順宗至德大聖大安孝皇帝輓歌詞三首（左拾遺時作）</font>    </b>    <br />    不改延洪祚，因成揖讓朝。謳歌同戴啟，遏密共思堯。    <br />    雨露施恩廣，梯航會葬遙。號弓那獨切，曾感昔年招。   </p>   <p>前春文祖廟，大舜嗣堯登。及此逾年感，還因是月崩。    <br />    壽緣追孝促，業在繼明興。儉詔同今古，山川繞灞陵。   </p>   <p>七月悲風起，淒涼萬國人。羽儀經巷內，轀輬轉城闉。    <br />    暝色依陵早，秋聲入輅新。自嗟同草木，不識永貞春。   </p>   <p>    <b>     <font color=\"#FF6600\">憲宗章武孝皇帝輓歌詞三首（膳部員外時作）</font>    </b>    <br />    國付重離後，身隨十聖仙。北辰移帝座，西日到虞泉。    <br />    方丈言虛設，華胥事眇然。觸鱗曾在宥，偏哭墮髯前。    <br />    天寶遺餘事，元和盛聖功。二凶梟帳下，三叛斬都中。    <br />    始服沙陀虜，方吞邏逤戎。狼星如要射，猶有鼎湖弓。    <br />    月落禁垣西，星攢曉仗齊。風傳宮漏苦，雲拂羽儀低。    <br />    路隘車千兩，橋危馬萬蹄。共蹉封石檢，不為報功泥。   </p>   <p>    <b>     <font color=\"#FF6600\">恭王故太妃輓歌詞二首（校書郎時作）</font>    </b>    <br />    燕姞貽天夢，梁王盡孝思。雖從魏詔葬，得用漢藩儀。    <br />    曙月殘光斂，寒簫度曲遲。平生奉恩地，哀挽欲何之。   </p>   <p>文衛羅新壙，仙娥掩暝山。雪雲埋隴合，簫鼓望城還。    <br />    寒樹風難靜，霜郊夜更閒。哀榮深孝嗣，儀表在河間。   </p>   <p>    <b>     <font color=\"#FF6600\">哭呂衡州六首</font>    </b>    <br />    氣敵三人傑，交深一紙書。我投冰瑩眼，君報水憐魚。    <br />    髀股惟誇瘦，膏肓豈暇除。傷心死諸葛，憂道不憂餘。    <br />    望有經綸釣，虔收宰相刀。江文駕風遠，雲貌接天高。    <br />    國待球琳器，家藏虎豹韜。盡將千載寶，埋入五原蒿。    <br />    白馬雙旌隊，青山八陣圖。請纓期繫虜，枕草誓捐軀。    <br />    勢激三千壯，年應四十無。遙聞不瞑目，非是不憐吳。    <br />    雕鶚生難敵，沉檀死更香。兒童喧巷市，羸老哭碑堂。    <br />    雁起沙汀暗，雲連海氣黃。祝融峰上月，幾照北人喪。    <br />    回雁峰前雁，春回盡卻回。聯行四人去，同葬一人來。    <br />    鐃吹臨江返，城池隔霧開。滿船深夜哭，風棹楚猿哀。    <br />    杜預春秋癖，揚雄著述精。在時兼不語，終古定歸名。    <br />    耒水波文細，湘江竹葉輕。平生思風月，潛寐若為情。   </p>   <p>    <b>     <font color=\"#FF6600\">僧如展及韋載同遊碧澗寺各賦詩…不復撰成徒以四韻為識</font>    </b>    <br />    重吟前日他生句，豈料逾旬便隔生。會擬一來身塔下，無因共繞寺廊行。    <br />    紫毫飛札看猶濕，黃字新詩和未成。縱使得如羊叔子，不聞兼記舊交情。   </p>   <p>    <b>     <font color=\"#FF6600\">公安縣遠安寺水亭見展公題壁漂然淚流因書四韻</font>    </b>    <br />    碧澗去年會，與師三兩人。今來見題壁，師已是前身。    <br />    芰葉迎僧夏，楊花度俗春。空將數行淚，灑遍塔中塵。   </p>   <p>    <b>     <font color=\"#FF6600\">寒食日毛空路示侄晦及從簡</font>    </b>    <br />    我昔孩提從我兄，我今衰白爾初成。分明寄取原頭路，百世長鬚此路行。   </p>   <p>    <b>     <font color=\"#FF6600\">別孫村老人（寒食日）</font>    </b>    <br />    年年漸覺老人稀，欲別孫翁淚滿衣。未死不知何處去，此身終向此原歸。   </p>   <p>    <b>     <font color=\"#FF6600\">和樂天劉家花</font>    </b>    <br />    閒坊靜曲同消日，淚草傷花不為春。遍問舊交零落盡，十人才有兩三人。   </p>   <p>    <font color=\"#FF6600\">     <b>褒城驛二首</b>    </font>    <br />    容州詩句在褒城，幾度經過眼暫明。今日重看滿衫淚，可憐名字已前生。   </p>   <p>憶昔萬株梨映竹，遇逢黃令醉殘春。梨枯竹盡黃令死，今日再來衰病身。</p>   <p>    <b>     <font color=\"#FF6600\">和樂天夢亡友劉太白同遊二首</font>    </b>    <br />    君詩昨日到通州，萬里知君一夢劉。閒坐思量小來事，只應原是夢中遊。   </p>   <p>老來東郡復西州，行處生塵為喪劉。縱使劉君魂魄在，也應至死不同遊。</p>   <p>    <b>     <font color=\"#FF6600\">酬樂天見憶，兼傷仲遠</font>    </b>    <br />    死別重泉閟，生離萬里賒。瘴侵新病骨，夢到故人家。    <br />    遙淚陳根草，閒收落地花。庾公樓悵望，巴子國生涯。    <br />    河任天然曲，江隨峽勢斜。與君皆直戇，須分老泥沙。   </p>   <p>    <font color=\"#FF6600\">     <b>與樂天同葬杓直</b>    </font>    <br />    元伯來相葬，山濤誓撫孤。不知他日事，兼得似君無。   </p>   <p>    <b>     <font color=\"#FF6600\">夜閒（此後並悼亡）</font>    </b>    <br />    感極都無夢，魂銷轉易驚。風簾半鉤落，秋月滿床明。    <br />    悵望臨階坐，沉吟繞樹行。孤琴在幽匣，時迸斷弦聲。   </p>   <p>    <font color=\"#FF6600\">     <b>感小株夜合</b>    </font>    <br />    纖干未盈把，高條才過眉。不禁風苦動，偏受露先萎。    <br />    不分秋同盡，深嗟小便衰。傷心落殘葉，猶識合昏期。   </p>   <p>    <font color=\"#FF6600\">     <b>醉醒</b>    </font>    <br />    積善坊中前度飲，謝家諸婢笑扶行。今宵還似當時醉，半夜覺來聞哭聲。   </p>   <p>    <b>     <font color=\"#FF6600\">追昔遊</font>    </b>    <br />    謝傅堂前音樂和，狗兒吹笛膽娘歌。花園欲盛千場飲，水閣初成百度過。    <br />    醉摘櫻桃投小玉，懶梳叢鬢舞曹婆。再來門館唯相弔，風落秋池紅葉多。   </p>   <p>    <b>     <font color=\"#FF6600\">空屋題（十月十四日夜）</font>    </b>    <br />    朝從空屋裡，騎馬入空台。盡日推閒事，還歸空屋來。    <br />    月明穿暗隙，燈燼落殘灰。更想咸陽道，魂車昨夜回。   </p>   <p>    <b>     <font color=\"#FF6600\">初寒夜寄盧子蒙</font>    </b>    <br />    月是陰秋鏡，寒為寂寞資。輕寒酒醒後，斜月枕前時。    <br />    倚壁思閒事，回燈檢舊詩。聞君亦同病，終夜遠相悲。   </p>   <p>    <b>     <font color=\"#FF6600\">城外回，謝子蒙見諭</font>    </b>    <br />    十里撫柩別，一身騎馬回。寒煙半堂影，燼火滿庭灰。    <br />    稚女憑人問，病夫空自哀。潘安寄新詠，仍是夜深來。   </p>   <p>    <font color=\"#FF6600\">     <b>諭子蒙</b>    </font>    <br />    撫稚君休感，無兒我不傷。片雲離岫遠，雙燕念巢忙。    <br />    大壑誰非水，華星各自光。但令長有酒，何必謝家莊。   </p>   <p>    <font color=\"#FF6600\">     <b>遣悲懷三首</b>    </font>    <br />    謝公最小偏憐女，嫁與黔婁百事乖。顧我無衣搜畫篋，泥他沽酒拔金釵。    <br />    野蔬充膳甘長藿，落葉添薪仰古槐。今日俸錢過十萬，與君營奠復營齋。   </p>   <p>昔日戲言身後意，今朝皆到眼前來。衣裳已施行看盡，針線猶存未忍開。    <br />    尚想舊情憐婢僕，也曾因夢送錢財。誠知此恨人人有，貧賤夫妻百事哀。   </p>   <p>閒坐悲君亦自悲，百年都是幾多時。鄧攸無子尋知命，潘岳悼亡猶費詞。    <br />    同穴窅冥何所望，他生緣會更難期。唯將終夜長開眼，報答平生未展眉。   </p>   <p>    <font color=\"#FF6600\">     <b>旅眠</b>    </font>    <br />    內外都無隔，帷屏不復張。夜眠兼客坐，同在火爐床。   </p>   <p>    <b>     <font color=\"#FF6600\">除夜</font>    </b>    <br />    憶昔歲除夜，見君花燭前。今宵祝文上，重疊敘新年。    <br />    閒處低聲哭，空堂背月眠。傷心小兒女，撩亂火堆邊。   </p>   <p>    <b>     <font color=\"#FF6600\">感夢</font>    </b>    <br />    行吟坐歎知何極，影絕魂銷動隔年。今夜商山館中夢，分明同在後堂前。   </p>   <p>    <b>     <font color=\"#FF6600\">合衣寢</font>    </b>    <br />    良夕背燈坐，方成合衣寢。酒醉夜未闌，幾回顛倒枕。   </p>   <p>    <b>     <font color=\"#FF6600\">竹簟</font>    </b>    <br />    竹簟襯重茵，未忍都令捲。憶昨初來日，看君自施展。   </p>   <p>    <font color=\"#FF6600\">     <b>聽庾及之彈烏夜啼引</b>    </font>    <br />    君彈烏夜啼，我傳樂府解古題。良人在獄妻在閨，官家欲赦烏報妻。    <br />    烏前再拜淚如雨，烏作哀聲妻暗語。後人寫出烏啼引，吳調哀弦聲楚楚。    <br />    四五年前作拾遺，諫書不密丞相知。謫官詔下吏驅遣，身作囚拘妻在遠。    <br />    歸來相見淚如珠，唯說閒宵長拜烏。君來到捨是烏力，妝點烏盤邀女巫。    <br />    今君為我千萬彈，烏啼啄啄淚瀾瀾。感君此曲有深意，昨日烏啼桐葉墜。    <br />    當時為我賽烏人，死葬咸陽原上地。   </p>   <p>    <b>     <font color=\"#FF6600\">夢井</font>    </b>    <br />    夢上高高原，原上有深井。登高意枯渴，願見深泉冷。    <br />    裴迴繞井顧，自照泉中影。沉浮落井瓶，井上無懸綆。    <br />    念此瓶欲沉，荒忙為求請。遍入原上村，村空犬仍猛。    <br />    還來繞井哭，哭聲通復哽。哽噎夢忽驚，覺來房舍靜。    <br />    燈焰碧朧朧，淚光疑冏冏。鐘聲夜方半，坐臥心難整。    <br />    忽憶咸陽原，荒田萬餘頃。土厚壙亦深，埋魂在深埂。    <br />    埂深安可越，魂通有時逞。今宵泉下人，化作瓶相憬。    <br />    感此涕汍瀾，汍瀾涕沾領。所傷覺夢間，便覺死生境。    <br />    豈無同穴期，生期諒綿永。又恐前後魂，安能兩知省。    <br />    尋環意無極，坐見天將昺。吟此夢井詩，春朝好光景。   </p>   <p>    <b>     <font color=\"#FF6600\">江陵三夢</font>    </b>    <br />    平生每相夢，不省兩相知。況乃幽明隔，夢魂徒爾為。    <br />    情知夢無益，非夢見何期。今夕亦何夕，夢君相見時。    <br />    依稀舊妝服，晻淡昔容儀。不道間生死，但言將別離。    <br />    分張碎針線，褶疊故屏幃。撫稚再三囑，淚珠千萬垂。    <br />    囑云唯此女，自歎總無兒。尚念嬌且騃，未禁寒與饑。    <br />    君復不喜事，奉身猶脫遺。況有官縛束，安能長顧私。    <br />    他人生間別，婢僕多謾欺。君在或有託，出門當付誰。    <br />    言罷泣幽噎，我亦涕淋漓。驚悲忽然寤，坐臥若狂癡。    <br />    月影半床黑，蟲聲幽草移。心魂生次第，覺夢久自疑。    <br />    寂默深想像，淚下如流澌。百年永已訣，一夢何太悲。    <br />    悲君所嬌女，棄置不我隨。長安遠於日，山川雲間之。    <br />    縱我生羽翼，網羅生縶維。今宵淚零落，半為生別滋。    <br />    感君下泉魄，動我臨川思。一水不可越，黃泉況無涯。    <br />    此懷何由極，此夢何由追。坐見天欲曙，江風吟樹枝。    <br />    古原三丈穴，深葬一枝瓊。崩剝山門壞，煙綿墳草生。    <br />    久依荒隴坐，卻望遠村行。驚覺滿床月，風波江上聲。    <br />    君骨久為土，我心長似灰。百年何處盡，三夜夢中來。    <br />    逝水良已矣，行雲安在哉。坐看朝日出，眾鳥雙徘徊。   </p>   <p>    <b>     <font color=\"#FF6600\">張舊蚊幬</font>    </b>    <br />    逾年間生死，千里曠南北。家居無見期，況乃異鄉國。    <br />    破盡裁縫衣，忘收遺翰墨。獨有纈紗幬，憑人遠攜得。    <br />    施張合歡榻，展捲雙鴛翼。已矣長空虛，依然舊顏色。    <br />    徘徊將就寢，徙倚情何極。昔透香田田，今無魂惻惻。    <br />    隙穿斜月照，燈背空床黑。達理強開懷，夢啼還過臆。    <br />    平生貧寡歡，夭枉勞苦憶。我亦距幾時，胡為自摧逼。    <br />    燭蛾焰中舞，繭蠶叢上織。燋爛各自求，他人顧何力。    <br />    多離因苟合，惡影當務息。往事勿復言，將來幸前識。   </p>   <p>    <b>     <font color=\"#FF6600\">獨夜傷懷贈呈張侍御（張生近喪妻）</font>    </b>    <br />    燼火孤星滅，殘燈寸焰明。竹風吹面冷，簷雪墜階聲。    <br />    寡鶴連天叫，寒雛徹夜驚。只應張侍御，潛會我心情。   </p>   <p>    <font color=\"#FF6600\">     <b>六年春遣懷八首</b>    </font>    <br />    傷禽我是籠中鶴，沉劍君為泉下龍。重纊猶存孤枕在，春衫無復舊裁縫。   </p>   <p>檢得舊書三四紙，高低闊狹粗成行。自言並食尋高事，唯念山深驛路長。</p>   <p>公無渡河音響絕，已隔前春復去秋。今日閒窗拂塵土，殘弦猶迸鈿箜篌。</p>   <p>婢僕曬君餘服用，嬌癡稚女繞床行。玉梳鈿朵香膠解，盡日風吹玳瑁箏。</p>   <p>伴客銷愁長日飲，偶然乘興便醺醺。怪來醒後傍人泣，醉裡時時錯問君。</p>   <p>我隨楚澤波中梗，君作咸陽泉下泥。百事無心值寒食，身將稚女帳前啼。</p>   <p>童稚癡狂撩亂走，繡球花仗滿堂前。病身一到繐帷下，還向臨階背日眠。</p>   <p>小於潘岳頭先白，學取莊周淚莫多。止竟悲君須自省，川流前後各風波。</p>   <p>    <strong>     <font color=\"#FF6600\">答友封見贈</font>    </strong>    <br />    荀令香銷潘簟空，悼亡詩滿舊屏風。扶床小女君先識，應為些些似外翁。   </p>   <p>    <strong>     <font color=\"#FF6600\">夢成之</font>    </strong>    <br />    燭暗船風獨夢驚，夢君頻問向南行。覺來不語到明坐，一夜洞庭湖水聲。   </p>   <p>    <strong>     <font color=\"#FF6600\">哭小女降真</font>    </strong>    <br />    雨點輕漚風復驚，偶來何事去何情。浮生未到無生地，暫到人間又一生。   </p>   <p>    <strong>     <font color=\"#FF6600\">哭女樊</font>    </strong>    <br />    秋天淨綠月分明，何事巴猿不賸鳴。應是一聲腸斷去，不容啼到第三聲。   </p>   <p>    <strong>     <font color=\"#FF6600\">哭女樊四十韻（虢州長史時作）</font>    </strong>    <br />    逝者何由見，中人未達情。馬無生角望，猿有斷腸鳴。    <br />    去伴投遐徼，來隨夢險程。四年巴養育，萬里硤回縈。    <br />    病是他鄉染，魂應遠處驚。山魈邪亂逼，沙虱毒潛嬰。    <br />    母約看寧辨，余慵療不精。欲尋方次第，俄值疾充盈。    <br />    燈火徒相守，香花只浪擎。蓮初開月梵，蕣已落朝榮。    <br />    魄散雲將盡，形全玉尚瑩。空垂兩行血，深送一枝瓊。    <br />    秘祝休巫覡，安眠放使令。舊衣和篋施，殘藥滿甌傾。    <br />    乳媼閒於社，醫僧婗似酲。憫渠身覺剩，訝佛力難爭。    <br />    騎竹癡猶子，牽車小外甥。等長迷過影，遙戲誤啼聲。    <br />    涴紙傷餘畫，扶床念試行。獨留呵面鏡，誰弄倚牆箏。    <br />    憶昨工言語，憐初妙長成。撩風妒鸚舌，凌露觸蘭英。    <br />    翠鳳輿真女，紅蕖捧化生。只憂嫌五濁，終恐向三清。    <br />    宿惡諸葷味，懸知眾物名。環從枯樹得，經認寶函盛。    <br />    慍怒偏憎數，分張雅愛平。最憐貪栗妹，頻救懶書兄。    <br />    為占嬌饒分，良多眷戀誠。別常回面泣，歸定出門迎。    <br />    解怪還家晚，長將遠信呈。說人偷罪過，要我抱縱橫。    <br />    騰蹋遊江舫，攀緣看樂棚。和蠻歌字拗，學妓舞腰輕。    <br />    迢遞離荒服，提攜到近京。未容誇伎倆，唯恨枉聰明。    <br />    往緒心千結，新絲鬢百莖。暗窗風報曉，秋幌雨聞更。    <br />    敗槿蕭疏館，衰楊破壞城。此中臨老淚，仍自哭孩嬰。   </p>   <p>    <strong>     <font color=\"#FF6600\">哭子十首（翰林學士時作）</font>    </strong>    <br />    維鵜受刺因吾過，得馬生災念爾冤。獨在中庭倚閒樹，亂蟬嘶噪欲黃昏。   </p>   <p>才能辨別東西位，未解分明管帶身。自食自眠猶未得，九重泉路託何人。</p>   <p>爾母溺情連夜哭，我身因事有時悲。鐘聲欲絕東方動，便是尋常上學時。</p>   <p>蓮花上品生真界，兜率天中離世途。彼此業緣多障礙，不知還得見兒無。</p>   <p>節量梨栗愁生疾，教示詩書望早成。鞭撲校多憐校少，又緣遺恨哭三聲。</p>   <p>深嗟爾更無兄弟，自歎予應絕子孫。寂寞講堂基址在，何人車馬入高門。</p>   <p>往年鬢已同潘岳，垂老年教作鄧攸。煩惱數中除一事，自茲無復子孫憂。</p>   <p>長年苦境知何限，豈得因兒獨喪明。消遣又來緣爾母，夜深和淚有經聲。</p>   <p>烏生八子今無七，猿叫三聲月正孤。寂寞空堂天欲曙，拂簾雙燕引新雛。</p>   <p>頻頻子落長江水，夜夜巢邊舊處棲。若是愁腸終不斷，一年添得一聲啼。</p>   <p>    <font color=\"#FF6600\">     <strong>感逝（浙東）</strong>    </font>    <br />    頭白夫妻分無子，誰令蘭夢感衰翁。三聲啼婦臥床上，一寸斷腸埋土中。    <br />    蜩甲暗枯秋葉墜，燕雛新去夜巢空。情知此恨人皆有，應與暮年心不同。   </p>   <p>    <strong>     <font color=\"#FF6600\">妻滿月日相唁</font>    </strong>    <br />    十月辛勤一月悲，今朝相見淚淋漓。狂風落盡莫惆悵，猶勝因花壓折枝。   </p>   <p>    <strong>     <font color=\"#FF6600\">代曲江老人百韻（年十六時作）</font>    </strong>    <br />    何事花前泣，曾逢舊日春。先皇初在鎬，賤子正遊秦。    <br />    撥亂干戈後，經文禮樂辰。徽章懸象魏，貔虎畫騏驎。    <br />    光武休言戰，唐堯念睦姻。琳琅鋪柱礎，葛藟茂河漘。    <br />    尚齒惇耆艾，搜材拔積薪。裴王持藻鏡，姚宋斡陶鈞。    <br />    內史稱張敞，蒼生借寇恂。名卿唯講德，命士恥憂貧。    <br />    杞梓無遺用，芻蕘不忘詢。懸金收逸驥，鼓瑟薦嘉賓。    <br />    羽翼皆隨鳳，圭璋肯雜玟。班行容濟濟，文質道彬彬。    <br />    百度依皇極，千門辟紫宸。措刑非苟簡，稽古蹈因循。    <br />    書謬偏求伏，詩亡遠聽申。雄推三虎賈，群擢八龍荀。    <br />    海外恩方洽，寰中教不泯。儒林精閫奧，流品重清淳。    <br />    天淨三光麗，時和四序均。卑官休力役，蠲賦免艱辛。    <br />    蠻貊同車軌，鄉原盡里仁。帝途高蕩蕩，風俗厚誾誾。    <br />    暇日耕耘足，豐年雨露頻。戍煙生不見，村豎老猶純。    <br />    耒耜勤千畝，牲牢奉六禋。南郊禮天地，東野辟原畇。    <br />    校獵求初吉，先農卜上寅。萬方來合雜，五色瑞輪囷。    <br />    池篽呈朱雁，壇場得白麟。酹金光照耀，奠璧彩璘玢。    <br />    掉蕩雲門發，蹁躚鷺羽振。集靈撞玉磬，和鼓奏金錞。    <br />    建虡崇牙盛，銜鐘獸目嗔。總干形屹崒，戛敔背嶙峋。    <br />    文物千官會，夷音九部陳。魚龍華外戲，歌舞洛中嬪。    <br />    佳節修酺禮，非時宴侍臣。梨園明月夜，花萼艷陽晨。    <br />    李杜詩篇敵，蘇張筆力勻。樂章輕鮑照，碑板笑顏竣。    <br />    泰獄陪封禪，汾陰頌鬼神。星移逐西顧，風暖助東巡。    <br />    浴德留湯谷，蒐畋過渭濱。沸天雷殷殷，匝地轂轔轔。    <br />    沃土心逾熾，豪家禮漸湮。老農羞荷鍤，貪賈學垂紳。    <br />    曲藝爭工巧，雕機變組紃。青鳧連不解，紅粟朽相因。    <br />    山澤長孳貨，梯航競獻珍。翠毛開越巂，龍眼弊甌閩。    <br />    玉饌薪燃蠟，椒房燭用銀。銅山供橫賜，金屋貯宜顰。    <br />    班女恩移趙，思王賦感甄。輝光隨顧步，生死屬搖唇。    <br />    世族功勳久，王姬寵愛親。街衢連甲第，冠蓋擁朱輪。    <br />    大道垂珠箔，當壚踏錦茵。軒車隘南陌，鐘磬滿西鄰。    <br />    出入張公子，驕奢石季倫。雞場潛介羽，馬埒並揚塵。    <br />    韜袖誇狐腋，弓弦尚鹿臏。紫絛牽白犬，繡    <a target=\"_blank\" href=\"http://140.111.1.40/yitic/frc/frc15920.htm\">●</a>被花駰。    <br />    箭倒南山虎，鷹擒東郭兔。翻身迎過雁，劈肘取回鶉。    <br />    竟蓄朱公產，爭藏邴氏緡。橋桃矜馬鶩，倚頓數牛犉。    <br />    齏斗冬中韭，羹憐遠處蓴。萬錢才下箸，五酘未稱醇。    <br />    曲水閒銷日，倡樓醉度旬。探丸依郭解，投轄伴陳遵。    <br />    共謂長之泰，那知遽構屯。奸心興桀黠，凶醜比頑嚚。    <br />    斗柄侵妖彗，天泉化逆鱗。背恩欺乃祖，連禍及吾民。    <br />    猰貐當前路，鯨鯢得要津。王師才業業，暴卒已    <a target=\"_blank\" href=\"http://140.111.1.40/yitic/frc/frc12190.htm\">●●</a>。    <br />    雜虜同謀夏，宗周暫去豳。陵園深暮景，霜露下秋旻。    <br />    鳳闕悲巢鵩，鵷行亂野麋。華林荒茂草，寒竹碎貞筠。    <br />    村落空垣壞，城隍舊井堙。破船沉古渡，戰鬼聚陰磷。    <br />    振臂誰相應，攢眉獨不伸。毀容懷赤紱，混跡戴黃巾。    <br />    木梗隨波蕩，桃源學隱淪。弟兄書信斷，鷗鷺往來馴。    <br />    忽遇山光澈，遙瞻海氣真。秘圖推廢主，後聖合經綸。    <br />    野杏渾休植，幽蘭不復紉。但驚心憤憤，誰戀水粼粼。    <br />    盡室雜深洞，輕橈蕩小    <a target=\"_blank\" href=\"http://140.111.1.40/yitic/frc/frc11299.htm\">●</a>。慇勤題白石，悵望出青蘋。    <br />    夢寐平生在，經過處所新。阮郎迷里巷，遼鶴記城闉。    <br />    虛過休明代，旋為朽病身。勞生常矻矻，語舊苦諄諄。    <br />    晚歲多衰柳，先秋愧大椿。眼前年少客，無復昔時人。   </p>   <p>    <strong>     <font color=\"#FF6600\">開元觀閒居，酬吳士矩侍御三十韻（十八時作）</font>    </strong>    <br />    靜習狂心盡，幽居道氣添。神編啟黃簡，秘籙捧朱簽。    <br />    爛熳煙霞駐，優遊歲序淹。登壇擁旄節，趨殿禮鬍髯。    <br />    醮起彤庭燭，香開白玉奩。結盟金劍重，斬魅寶刀銛。    <br />    禹步星綱動，焚符灶鬼詹。冥搜呼直使，章奏役飛廉。    <br />    仙籍聊憑檢，浮名復為占。赤誠祈皓鶴，綠髮代青縑。    <br />    虛室常懷素，玄關屢引枮。貂蟬徒自寵，鷗鷺不相嫌。    <br />    始悟身為患，唯欣祿未恬。龜龍戀淮海，雞犬傍閭閻。    <br />    松笠新偏翠，山峰遠更尖。簫聲吟茂竹，虹影逗虛簷。    <br />    初日先通牖，輕颸每透簾。露盤朝滴滴，鉤月夜纖纖。    <br />    已得餐霞味，應嗤食蓼甜。工琴閒度晝，耽酒醉銷炎。    <br />    几案隨宜設，詩書逐便拈。灌園多抱甕，刈藿乍腰鐮。    <br />    野鳥終難縶，鷦鷯本易厭。風高雲遠逝，波駭鯉深潛。    <br />    邸第過從隔，蓬壺夢寐瞻。所希顏頗練，誰恨突無黔。    <br />    思拙慚圭璧，詞煩雜米鹽。諭錐言太小，求藥意何謙。    <br />    語默君休問，行藏我詎兼。狂歌終此曲，情盡口長箝。   </p>   <p>    <strong>     <font color=\"#FF6600\">病減逢春，期白二十二、辛大不至十韻</font>    </strong>    <br />    病與窮陰退，春從血氣生。寒膚漸舒展，陽脈乍虛盈。    <br />    就日臨階坐，扶床履地行。問人知面瘦，祝鳥願身輕。    <br />    風暖牽詩興，時新變賣聲。饑饞看藥忌，閒悶點書名。    <br />    舊雪依深竹，微和動早萌。推遷悲往事，疏數辨交情。    <br />    琴待嵇中散，杯思阮步兵。世間除卻病，何者不營營。   </p>   <p>    <strong>     <font color=\"#FF6600\">黃明府詩</font>    </strong>    <br />    少年曾痛飲，黃令苦飛觥。席上當時走，馬前今日迎。    <br />    依稀迷姓氏，積漸識平生。故友身皆遠，他鄉眼暫明。    <br />    便邀連榻坐，兼共榜船行。酒思臨風亂，霜稜掃地平。    <br />    不堪深淺酌，貪愴古今情。邐迤七盤路，坡陀數丈城。    <br />    花疑褒女笑，棧想武侯征。一種埋幽石，老閒千載名。   </p>   <p>    <strong>     <font color=\"#FF6600\">酬翰林白學士代書一百韻（此後江陵時作）</font>    </strong>    <br />    昔歲俱充賦，同年遇有司。八人稱迥拔，兩郡濫相知。    <br />    逸驥初翻步，韝鷹暫脫羈。遠途憂地窄，高視覺天卑。    <br />    並入紅蘭署，偏親白玉規。近朱憐冉冉，伐木願偲偲。    <br />    魚魯非難識，鉛黃自懶持。心輕馬融帳，謀奪子房帷。    <br />    秀髮幽巖電，清澄隘岸陂。九霄排直上，萬里整前期。    <br />    勇贈棲鸞句，慚當古井詩。多聞全受益，擇善頗相師。    <br />    脫俗殊常調，潛工大有為。還醇憑酎酒，運智託圍棋。    <br />    情會招車胤，閒行覓戴逵。僧餐月燈閣，醵宴劫灰池。    <br />    勝概爭先到，篇章競出奇。輸贏論破的，點竄肯容絲。    <br />    山岫當街翠，牆花拂面枝。鶯聲愛嬌小，燕翼玩逶迤。    <br />    轡為逢車緩，鞭緣趁伴施。密攜長上樂，偷宿靜坊姬。    <br />    僻性慵朝起，新晴助晚嬉。相歡常滿目，別處鮮開眉。    <br />    翰墨題名盡，光陰聽話移。綠袍因醉典，烏帽逆風遺。    <br />    暗插輕籌箸，仍提小屈卮。本弦才一舉，下口已三遲。    <br />    逃席衝門出，歸倡借馬騎。狂歌繁節亂，醉舞半衫垂。    <br />    散漫紛長薄，邀遮守隘岐。幾遭朝士笑，兼任巷童隨。    <br />    苟務形骸達，渾將性命推。何曾愛官序，不省計家資。    <br />    忽悟成虛擲，翻然歎未宜。使回耽樂事，堅赴策賢時。    <br />    寢食都忘倦，園廬遂絕窺。勞神甘慼慼，攻短過孜孜。    <br />    葉怯穿楊箭，囊藏透穎錐。超遙望雲雨，擺落占泉坻。    <br />    略削荒涼苑，搜求激直詞。那能作牛後，更擬助洪基。    <br />    唱第聽雞集，趨朝忘馬疲。內人輿御案，朝景麗神旗。    <br />    首被呼名姓，多慚冠等衰。千官容眷盼，五色照離披。    <br />    鵷侶從茲洽，鷗情轉自縻。分張殊品命，中外卻驅馳。    <br />    出入稱金籍，東西侍碧墀。斗班雲洶湧，開扇雉參差。    <br />    切愧尋常質，親瞻咫尺姿。日輪光照耀，龍服瑞葳蕤。    <br />    誓欲通愚謇，生憎效喔咿。佞存真妾婦，諫死是男兒。    <br />    便殿承偏召，權臣懼撓私。廟堂雖稷契，城社有狐狸。    <br />    似錦言應巧，如弦數易欺。敢嗟身暫黜，所恨政無毗。    <br />    謬辱良由此，升騰亦在斯。再令陪憲禁，依舊履阽危。    <br />    使蜀常綿遠，分台更嶮巇。匿奸勞發掘，破黨惡持疑。    <br />    斧刃迎皆碎，盤牙老未萎。乍能還帝笏，詎忍折吾支。    <br />    虎尾原來險，圭文卻類疵。浮榮齊壤芥，閒氣詠江蘺。    <br />    闕下慇勤拜，樽前嘯傲辭。飄沈委蓬梗，忠信敵蠻夷。    <br />    戲誚青雲驛，譏題皓髮祠。貪過谷隱寺，留讀峴山碑。    <br />    草沒章台阯，堤橫楚澤湄。野蓮侵稻隴，亞柳壓城陴。    <br />    遇物傷凋換，登樓思漫瀰。金攢嫩橙子，瑿泛遠鸕鶿。    <br />    仰竹籐纏屋，苫茆荻補籬。面梨通蒂朽，火米帶芒炊。    <br />    葦筍針筒束，魴魚箭羽鬐。芋羹真底可，鱸鱠漫勞思。    <br />    北渚銷魂望，南風著骨吹。度梅衣色漬，食稗馬蹄羸。    <br />    院榷和泥鹼，官酤小麴醨。訛音煩繳繞，輕俗醜威儀。    <br />    樹罕貞心柏，畦豐衛足葵。坳窪饒尰矮，遊惰壓庸緇。    <br />    病賽烏稱鬼，巫占瓦代龜。連陰蛙張王，瘴瘧雪治醫。    <br />    我正窮於是，君寧念及茲。一篇從日下，雙鯉送天涯。    <br />    坐捧迷前席，行吟忘結綦。匡床鋪錯繡，几案踴靈芝。    <br />    形影同初合，參商喻此離。扇因秋棄置，鏡異月盈虧。    <br />    壯志誠難奪，良辰豈復追。寧牛終夜永，潘鬢去年衰。    <br />    溟渤深那測，穹蒼意在誰。馭方輕騕裊，車肯重辛夷。    <br />    臥轍希濡沫，低顏受頷頤。世情焉足怪，自省固堪悲。    <br />    溷鼠虛求潔，籠禽方訝饑。猶勝憶黃犬，幸得早圖之。   </p>   <p>    <strong>     <font color=\"#FF6600\">紀懷，贈李六戶曹、崔二十功曹五十韻</font>    </strong>    <br />    昔冠諸生首，初因三道征。公卿碧墀會，名姓白麻稱。    <br />    日月光遙射，煙霄志漸弘。榮班聯錦繡，諫紙賜箋籐。    <br />    便欲呈肝膽，何言犯股肱。椎埋沖斗劍，消碎瑩壺冰。    <br />    赤縣才分務，青驄已迥乘。因騎度海鶻，擬殺蔽天鵬。    <br />    縛虎聲空壯，連鰲力未勝。風翻波竟蹙，山壓勢逾崩。    <br />    僇辱徒相困，蒼黃性不能。酣歌離峴頂，負氣入江陵。    <br />    華表當蟾魄，高樓掛玉繩。角聲悲掉蕩，城影暗稜層。    <br />    軍幕威容盛，官曹禮數兢。心雖出雲鶴，身尚觸籠鷹。    <br />    竦足良甘分，排衙苦未曾。通名參將校，抵掌見親朋。    <br />    喣沫求涓滴，滄波怯斗升。荒居鄰鬼魅，羸馬步    <a target=\"_blank\" href=\"http://140.111.1.40/yitic/frc/frc05847.htm\">●</a>殑。    <br />    白草堂簷短，黃梅雨氣蒸。沾黏經汗席，颭閃盡油燈。    <br />    夜怯餐膚蚋，朝煩拂面蠅。過從愁厭賤，專靜畏猜仍。    <br />    旅寓誰堪託，官聯自可憑。甲科崔並騖，柱史李齊升。    <br />    共展排空翼，俱遭激遠矰。他鄉原易感，同病轉相矜。    <br />    投分多然諾，忘言少愛憎。誓將探肺腑，恥更辨淄澠。    <br />    會宿形骸遠，論交意氣增。一心吞渤澥，戮力拔嵩恆。    <br />    語到磨圭角，疑消破弩症。吹噓期指掌，患難許簷簦。    <br />    鎩翮鸞棲棘，藏鋒箭在弸。雪中方睹桂，木上莫施罾。    <br />    且泛夤沿水，兼過被病僧。有時鞭款段，盡日醉懵    <a target=\"_blank\" href=\"http://140.111.1.40/yitic/frc/frc00290.htm\">●</a>。    <br />    躡屐看秧稻，敲船和採菱。叉魚江火合，喚客谷神應。    <br />    嘯傲雖開口，幽憂復滿膺。望雲鰭撥剌，透匣色騰凌。    <br />    每想潢池寇，猶稽赤族懲。夔龍勞算畫，貔虎帶威稜。    <br />    逐鳥忠潛奮，懸旌意遠凝。弢弓思徹札，絆驥悶牽緪。    <br />    運甓調辛苦，聞雞屢寢興。閒隨人兀兀，夢聽鼓鼕鼕。    <br />    班筆行看擲，黃陂莫漫澄。騏驎高閣上，須及壯時登。   </p>   <p>    <strong>     <font color=\"#FF6600\">答姨兄胡靈之見寄五十韻</font>    </strong>    <br />    憶昔鳳翔城，齠年是事榮。理家煩伯舅，相宅盡吾兄。    <br />    詩律蒙親授，朋遊忝自迎。題頭筠管縵，教射角弓騂。    <br />    矮馬駝騣●，犛牛獸面纓。對談依赳赳，送客步盈盈。    <br />    米碗諸賢讓，蠡杯大戶傾。一船席外語，三榼拍心精。    <br />    傳盞加分數，橫波擲目成。華奴歌淅淅，媚子舞卿卿。    <br />    斗設狂為好，誰憂飲敗名。屠過隱朱亥，樓夢古秦嬴。    <br />    環坐唯便草，投盤暫廢觥。春郊才爛熳，夕鼓已砰轟。    <br />    荏苒移灰琯，喧闐倦塞兵。糟漿聞漸足，書劍訝無成。    <br />    抵璧慚虛棄，彈珠覺用輕。遂籠雲際鶴，來狎谷中鶯。    <br />    學問攻方苦，篇章興太清。囊疏螢易透，錐鈍股多坑。    <br />    筆陣戈矛合，文房棟桷撐。豆萁才敏俊，羽獵正崢嶸。    <br />    岐下尋時別，京師觸處行。醉眠街北廟，閒繞宅南營。    <br />    柳愛凌寒軟，梅憐上番驚。觀松青黛笠，欄藥紫霞英。    <br />    盡日聽僧講，通宵詠月明。正耽幽趣樂，旋被宦途縈。    <br />    吏晉資材枉，留秦歲序更。我髯黳數寸，君髮白千莖。    <br />    芸閣懷鉛暇，姑峰帶雪晴。何由身倚玉，空睹翰飛瓊。    <br />    世道難於劍，讒言巧似笙。但憎心可轉，不解跽如擎。    <br />    始效神羊觸，俄隨旅雁征。孤芳安可駐，五鼎幾時烹。    <br />    潦倒沉泥滓，欹危踐矯衡。登樓王粲望，落帽孟嘉情。    <br />    巫峽連天水，章台塞路荊。雨摧漁火焰，風引竹枝聲。    <br />    分作屯之蹇，那知困亦亨。官曹三語掾，國器萬尋楨。    <br />    逸傑雄姿迥，皇王雅論評。蕙依潛可習，雲合定誰令。    <br />    原燎逢冰井，鴻流值木罌。智囊推有在，勇爵敢徒爭。    <br />    迅拔看鵬舉，高音侍鶴鳴。所期人拭目，焉肯自佯盲。    <br />    鉛鈍叮嚀淬，蕪荒展轉耕。窮通須豹變，攖搏笑狼獰。    <br />    愧捧芝蘭贈，還披肺腑呈。此生如未死，未擬變平生。   </p>   <p>    <strong>     <font color=\"#FF6600\">酬許五康佐（次用本韻）</font>    </strong>    <br />    奮迅君何晚，羈離我詎儔。鶴籠閒警露，鷹縛悶牽韝。    <br />    蓬閣深沉省，荊門遠慢州。課書同吏職，旅宦各鄉愁。    <br />    白日傷心過，滄江滿眼流。嘶風悲代馬，喘月伴吳牛。    <br />    枯涸方窮轍，生涯不繫舟。猿啼三峽雨，蟬報兩京秋。    <br />    珠玉慚新贈，芝蘭忝舊遊。他年問狂客，須向老農求。   </p>   <p>    <strong>     <font color=\"#FF6600\">送崔侍御之嶺南二十韻</font>    </strong>    <br />    漢法戎施幕，秦官郡置監。蕭何歸舊印，鮑永授新銜。    <br />    幣聘雖盈篋，泥章未破緘。蛛懸絲繚繞，鵲報語詀諵。    <br />    再礪神羊角，重開憲簡函。鞶纓驄赳赳，緌珮繡縿縿。    <br />    逸翮憐鴻翥，離心覺刃劖。聯遊虧片玉，洞照失明鑒。    <br />    遙想車登嶺，那無淚滿衫。茅蒸連蟒氣，衣漬度梅緎。    <br />    象斗緣谿竹，猿鳴帶雨杉。颶風狂浩浩，韶石峻嶄嶄。    <br />    宿浦宜深泊，祈瀧在至諴。瘴江乘早度，毒草莫親芟。    <br />    試蠱看銀黑，排腥貴食咸。菌須蟲已蠹，果重鳥先    <a target=\"_blank\" href=\"http://140.111.1.40/yitic/frc/frc17645.htm\">●</a>。    <br />    冰瑩懷貪水，霜清顧痛巖。珠璣當盡擲，薏苡詎能讒。    <br />    荊俗欺王粲，吾生問季咸。遠書多不達，勤為枉攕攕。   </p>   <p>    <strong>     <font color=\"#FF6600\">酬段丞與諸棋流會宿弊居見贈二十四韻（次用本韻）</font>    </strong>    <br />    鳴局寧虛日，閒窗任廢時。琴書甘盡棄，園井詎能窺。    <br />    運石疑填海，爭籌憶坐帷。赤心方苦鬥，紅燭已先施。    <br />    蛇勢縈山合，鴻聯度嶺遲。堂堂排直陣，袞袞逼羸師。    <br />    懸劫偏深猛，回征特險巇。旁攻百道進，死戰萬般為。    <br />    異日玄黃隊，今宵黑白棋。斫營看迥點，對壘重相持。    <br />    善敗雖稱怯，驕盈最易欺。狼牙當必碎，虎口禍難移。    <br />    乘勝同三捷，扶顛望一詞。希因送目便，敢恃指縱奇。    <br />    退引防邊策，雄吟斬將詩。眠床都浪置，通夕共忘疲。    <br />    曉雉風傳角，寒叢雪壓枝。繁星收玉版，殘月耀冰池。    <br />    僧請聞鐘粥，賓催下藥卮。獸炎餘炭在，蠟淚短光衰。    <br />    俯仰嗟陳跡，慇勤卜後期。公私牽去住，車馬各支離。    <br />    分作終身癖，兼從是事隳。此中無限興，唯怕俗人知。   </p>   <p>    <strong>     <font color=\"#FF6600\">酬竇校書二十韻（次本韻）</font>    </strong>    <br />    鷗鷺原相得，杯觴每共傳。芳遊春爛熳，晴望月團圓。    <br />    調笑風流劇，論文屬對全。賞花珠並綴，看雪璧常連。    <br />    竹寺荒唯好，松齋小更憐。潛投孟公轄，狂乞莫愁錢。    <br />    塵土拋書卷，槍籌弄酒權。令誇齊箭道，力鬥抹弓弦。    <br />    但喜添樽滿，誰憂乏桂然。漸輕身外役，渾證飲中禪。    <br />    及我辭雲陛，逢君仕圃田。音徽千里斷，魂夢兩情偏。    <br />    足聽猿啼雨，深藏馬腹鞭。官醪半清濁，夷饌雜腥膻。    <br />    顧影無依倚，甘心守靜專。那知暮江上，俱會落英前。    <br />    款曲生平在，悲涼歲序遷。鶴方同北渚，鴻又過南天。    <br />    麗句慚虛擲，沉機懶強牽。粗酬珍重意，工拙定相懸。   </p>   <p>    <b>     <font color=\"#FF6600\">泛江玩月十二韻</font>    </b>    <br />    楚塞分形勢，羊公壓大邦。因依多士子，參畫盡敦厖。    <br />    岳璧閒相對，荀龍自有雙。共將船載酒，同泛月臨江。    <br />    遠樹懸金鏡，深潭倒玉幢。委波添淨練，洞照滅凝釭。    <br />    闐咽沙頭市，玲瓏竹岸窗。巴童唱巫峽，海客話神瀧。    <br />    已困連飛盞，猶催未倒缸。飲荒情爛熳，風棹樂崢摐。    <br />    勝事他年憶，愁心此夜降。知君皆逸韻，須為應莛撞。   </p>   <p>    <b>     <font color=\"#FF6600\">痁臥聞幕中諸公征樂會飲，因有戲呈三十韻</font>    </b>    <br />    濩落因寒甚，沉陰與病偕。藥囊堆小案，書卷塞空齋。    <br />    脹腹看成鼓，羸形漸比柴。道情憂易適，溫瘴氣難排。    <br />    治朣扶輕仗，開門立靜街。耳鳴疑暮角，眼暗助昏霾。    <br />    野竹連荒草，平陂接斷崖。坐隅甘對鵩，當路恐遭豺。    <br />    蛇蠱迷弓影，雕翎落箭    <a target=\"_blank\" href=\"http://140.111.1.40/yitic/frc/frc15771.htm\">●</a>。晚籬喧斗雀，殘菊半枯荄。    <br />    悵望悲回雁，依遲傍古槐。一生長苦節，三省詎行怪。    <br />    奔北翻成勇，司南卻是咼。穹蒼真漠漠，風雨漫喈喈。    <br />    彼美猶谿女，其誰占館娃。誠知通有日，太極浩無涯。    <br />    布卦求無妄，祈天願孔皆。藏衰謀計拙，地僻往還乖。    <br />    況羨蓮花侶，方欣綺席諧。鈿車迎妓樂，銀翰屈朋儕。    <br />    白紵顰歌黛，同蹄墜舞釵。纖身霞出海，艷臉月臨淮。    <br />    籌箸隨宜放，投盤止罰啀。紅娘留醉打，觥使及醒差。    <br />    顧我潛孤憤，何人想獨懷。夜燈然檞葉，凍雪墮磚階。    <br />    壞壁虛缸倚，深爐小火埋。鼠驕銜筆硯，被冷束筋骸。    <br />    畢竟圖斟酌，先須遣癘痎。槍旗如在手，那復敢崴巍。   </p>   <p>    <b>     <font color=\"#FF6600\">酬友封話舊敘懷十二韻（依次重用為韻）</font>    </b>    <br />    風波千里別，書信二年稀。乍見悲兼喜，猶驚是與非。    <br />    身名判作夢，杯盞莫相違。草館同床宿，沙頭待月歸。    <br />    春深鄉路遠，老去宦情微。魏闕何由到，荊州且共依。    <br />    人欺翻省事，官冷易藏威。但擬馴鷗鳥，無因用弩機。    <br />    開張圖卷軸，顛倒醉衫衣。蓴菜銀絲嫩，鱸魚雪片肥。    <br />    憐君詩似湧，贈我筆如飛。會遣諸伶唱，篇篇入禁闈。   </p>   <p>    <b>     <font color=\"#FF6600\">送王協律遊杭越十韻</font>    </b>    <br />    去去莫淒淒，餘杭接會稽。松門天竺寺，花洞若耶溪。    <br />    浣渚逢新艷，蘭亭識舊題。山經秦帝望，壘辨越王棲。    <br />    江樹春常早，城樓月易低。鏡呈湖面出，雲疊海潮齊。    <br />    章甫官人戴，蓴絲奼女提。長干迎客鬧，小市隔煙迷。    <br />    紙亂紅藍壓，甌凝碧玉泥。荊南無抵物，來日為儂攜。   </p>   <p>    <b>     <font color=\"#FF6600\">送東川馬逢侍御使回十韻</font>    </b>    <br />    風水荊門闊，文章蜀地豪。眼青賓禮重，眉白眾情高。    <br />    思勇曾吞筆，投虛慣用刀。詞鋒倚天劍，學海駕雲濤。    <br />    南郡傳紗帳，東方讓錦袍。旋吟新樂府，便續古離騷。    <br />    雪岸猶封草，春江欲滿槽。餞筵君置醴，隨俗我餔糟。    <br />    莫歎巴三峽，休驚鬢二毛。流年等頭過，人世各勞勞。   </p>   <p>    <b>     <font color=\"#FF6600\">酬盧秘書</font>    </b>    <br />    偶有沖天氣，都無處世才。未容榮路穩，先踏禍機開。    <br />    分久沉荊掾，慚經廁柏台。理推愁易惑，鄉思病難裁。    <br />    夜伴吳牛喘，春驚朔雁回。北人腸斷送，西日眼穿頹。    <br />    唯望魂歸去，那知詔下來。涸魚千丈水，僵燕一聲雷。    <br />    幽匣提清鏡，衰顏拂故埃。夢雲期紫閣，厭雨別黃梅。    <br />    親戚迎時到，班行見處陪。文工猶畏忌，朝士絕嫌猜。    <br />    新識蓬山傑，深交翰苑材。連投珠作貫，獨和玉成堆。    <br />    劇敵徒相軋，羸師亦自媒。磨礱刮骨刃，翻擲委心灰。    <br />    恐被神明哭，憂為造化災。私調破葉箭，定飲搴旗杯。    <br />    金寶潛砂礫，芝蘭似草萊。憑君毫髮鑒，莫遣翳莓苔。   </p>   <p>    <b>     <font color=\"#FF6600\">見人詠韓舍人新律詩，因有戲贈</font>    </b>    <br />    喜聞韓古調，兼愛近詩篇。玉磬聲聲徹，金鈴個個圓。    <br />    高疏明月下，細膩早春前。花態繁於綺，閨情軟似綿。    <br />    輕新便妓唱，凝妙入僧禪。欲得人人伏，能教面面全。    <br />    延之苦拘檢，摩詰好因緣。七字排居敬，千詞敵樂天。    <br />    慇勤閒太祝，好去老通川。莫漫裁章句，須饒紫禁仙。   </p>   <p>    <b>     <font color=\"#FF6600\">奉和權相公行次臨闕驛逢鄭僕射相公歸…贈詩十四韻</font>    </b>    <br />    帝下赤霄符，搜求造化爐。中台歸內座，太一直南都。    <br />    黃霸乘軺入，王尊叱馭趨。萬人東道送，六纛北風驅。    <br />    棧閣才傾蓋，關門已合繻。貫魚行邐迤，交馬語踟躕。    <br />    去速熊羆兆，來馳虎豹夫。昔憐三易地，今訝兩分途。    <br />    別路環山雪，離章運寸珠。鋒鋩斷犀兕，波浪沒蓬壺。    <br />    區宇聲雖動，淮河孽未誅。將軍遙策畫，師氏密訏謨。    <br />    漢上壇仍築，褒西陣再圖。公方先二虜，何暇進愚儒。   </p>   <p>    <b>     <font color=\"#FF6600\">酬樂天東南行詩一百韻</font>    </b>    <br />    我病方吟越，君行已過湖。去應緣直道，哭不為窮途。    <br />    亞竹寒驚牖，空堂夜向隅。暗魂思背燭，危夢怯乘桴。    <br />    坐痛筋骸憯，旁嗟物候殊。雨蒸蟲沸渭，浪湧怪睢盱。    <br />    索綆飄蚊蚋，蓬麻甃舳艫。短簷苫稻草，微俸封漁租。    <br />    泥浦喧撈蛤，荒郊險斗貙。鯨吞近溟漲，猿鬧接黔巫。    <br />    芒屩泅牛婦，丫頭蕩槳夫。酢醅荷裹賣，醨酒水淋沽。    <br />    舞態翻鴝鵒，歌詞咽鷓鴣。夷音啼似笑，蠻語謎相呼。    <br />    江郭船添店，山城木豎郛。吠聲沙市犬，爭食墓林烏。    <br />    獷俗誠堪憚，妖神甚可虞。欲令仁漸及，已被瘧潛圖。    <br />    膳減思調鼎，行稀恐蠹樞。雜蓴多剖鱔，和黍半蒸菰。    <br />    綠粽新菱實，金丸小木奴。芋羹真暫淡，飀炙漫塗蘇。    <br />    炰鱉那勝羜，烹鯄只似鱸。楚風輕似蜀，巴地濕如吳。    <br />    氣濁星難見，州斜日易晡。通宵但雲霧，未酉即桑榆。    <br />    瘴窟蛇休蟄，炎溪暑不徂。倀魂陰叫嘯，鵩貌晝踟躕。    <br />    鄉里家藏蠱，官曹世乏儒。斂緡偷印信，傳箭作符繻。    <br />    椎髻拋巾幗，    <a target=\"_blank\" href=\"http://140.111.1.40/yitic/frc/frc15188.htm\">●</a>刀代轆轤。當心鞙銅鼓，背弝射桑弧。    <br />    豈復民氓料，須將鳥獸驅。是非渾並漆，詞訟敢研朱。    <br />    陋室鴞窺伺，衰形蟒覬覦。鬢毛霜點合，襟淚血痕濡。    <br />    倍憶京華伴，偏忘我爾軀。謫居今共遠，榮路昔同趨。    <br />    科試銓衡局，衙參典校廚。月中分桂樹，天上識昌蒲。    <br />    應召逢鴻澤，陪遊值賜酺。心唯撞衛磬，耳不亂齊竽。    <br />    海岱詞鋒截，皇王筆陣驅。疾奔凌騕褭，高唱軋吳歈。    <br />    點檢張儀舌，提攜傅說圖。擺囊看利穎，開頷出明珠。    <br />    並取千人特，皆非十上徒。白麻雲色膩，墨詔電光粗。    <br />    眾口貪歸美，何顏敢妒姝。秦台納紅旭，酆匣洗黃壚。    <br />    諫獵寧規避，彈豪詎囁嚅。肺肝憎巧曲，蹊徑絕縈迂。    <br />    誓遣朝綱振，忠饒翰苑輸。驥調方汗血，蠅點忽成盧。    <br />    遂謫棲遑掾，還飛送別盂。痛嗟親愛隔，顛望友朋扶。    <br />    狸病翻隨鼠，驄羸返作駒。物情良徇俗，時論太誣吾。    <br />    瓶罄罍偏恥，松摧柏自枯。虎雖遭陷阱，龍不怕泥塗。    <br />    重喜登賢苑，方欣佐伍符。判身入矛戟，輕敵比錙銖。    <br />    驛騎來千里，天書下九衢。因教罷飛檄，便許到皇都。    <br />    舟敗罌浮漢，驂疲杖過邘。郵亭一蕭索，烽候各崎嶇。    <br />    饋餉人推輅，誰何吏執殳。拔家逃力役，連鎖責逋誅。    <br />    防戍兄兼弟，收田婦與姑。縑緗工女竭，青紫使臣紆。    <br />    望國參雲樹，歸家滿地蕪。破窗塵埠埠，幽院鳥嗚嗚。    <br />    祖竹叢新筍，孫枝壓舊梧。晚花狂蛺蝶，殘蒂宿茱萸。    <br />    始悟摧林秀，因銜避繳蘆。文房長遣閉，經肆未曾鋪。    <br />    鵷鷺方求侶，鴟鳶已嚇雛。征還何鄭重，斥去亦須臾。    <br />    迢遞投遐徼，蒼黃出奧區。通川誠有咎，湓口定無辜。    <br />    利器從頭匣，剛腸到底刳。薰蕕任盛貯，稊稗莫超逾。    <br />    公幹經時臥，鍾儀幾歲拘。光陰流似水，蒸瘴熱於爐。    <br />    薄命知然也，深交有矣夫。救焚期骨肉，投分刻肌膚。    <br />    二妙馳軒陛，三英詠褲襦。李多嘲蝘蜓，竇數集蜘蛛。    <br />    數子皆奇貨，唯予獨朽株。邯鄲笑匍匐，燕蒯受揶揄。    <br />    懶學三閭憤，甘齊百里愚。耽眠稀醒素，憑醉少嗟吁。    <br />    學問徒為爾，書題盡已於。別猶多夢寐，情尚感凋枯。    <br />    近喜司戎健，尋傷掌誥徂。士元名位屈，伯道子孫無。    <br />    舊好飛瓊翰，新詩灌玉壺。幾催閒處泣，終作苦中娛。    <br />    廉藺聲相讓，燕秦勢豈俱。此篇應絕倒，休漫捋髭鬚。   </p>   <p>    <b>     <font color=\"#FF6600\">和樂天送客遊嶺南二十韻（次用本韻）</font>    </b>    <br />    我自離鄉久，君那度嶺頻。一杯魂慘澹，萬里路艱辛。    <br />    江館連沙市，瀧船泊水濱。騎田回北顧，銅柱指南鄰。    <br />    大壑浮三島，周天過五均。波心湧樓閣，規外布星辰。    <br />    狒狒穿筒格，猩猩置屐馴。貢兼蛟女絹，俗重語兒巾。    <br />    舶主腰藏寶，黃家砦起塵。歌鐘排象背，炊爨上魚身。    <br />    電白雷山接，旗紅賊艦新。島夷徐市種，廟覡趙佗神。    <br />    鳶跕方知瘴，蛇蘇不待春。曙潮雲斬斬，夜海火燐燐。    <br />    冠冕中華客，梯航異域臣。果然皮勝錦，吉了舌如人。    <br />    風黖秋茅葉，煙埋曉月輪。定應玄髮變，焉用翠毛珍。    <br />    句漏沙須買，貪泉貨莫親。能傳稚川術，何患隱之貧。   </p>   <p>    <b>     <font color=\"#FF6600\">獻滎陽公詩五十韻</font>    </b>    <br />    鄭驛騎翩翩，丘門子弟賢。文翁開學日，正禮騁途年。    <br />    駿骨黃金買，英髦絳帳延。趨風皆蹀足，侍坐各差肩。    <br />    解榻招徐稚，登樓引仲宣。鳳攢題字扇，魚落講經筵。    <br />    盛氣河包濟，貞姿岳柱天。皋夔當五百，鄒魯重三千。    <br />    科斗翻騰取，關雎教授先。篆垂朝露滴，詩綴夜珠聯。    <br />    逸禮多心匠，焚書舊口傳。陳遵修尺牘，阮瑀讓飛箋。    <br />    中的顏初啟，抽毫踵未旋。森羅萬木合，屬對百花全。    <br />    詞海跳波湧，文星拂坐懸。戴馮遙避席，祖逖後施鞭。    <br />    西蜀凌雲賦，東陽詠月篇。勁芟鰲足斷，精貫虱心穿。    <br />    浩汗神彌王，鷂颺興欲仙。冰壺通皓雪，綺樹眇晴煙。    <br />    驅駕雷霆走，鋪陳錦繡鮮。清機登穾奧，流韻溢山川。    <br />    墨客膺潛服，談賓膝誤前。張鱗定摧敗，折角反矜憐。    <br />    句句推瓊玉，聲聲播管弦。纖新撩造化，澒洞斡陶甄。    <br />    衛磬琤鍧極，齊竽僭濫偏。空虛慚炙輠，點竄許懷鉛。    <br />    憊色秋來草，哀吟雨後蟬。自傷魂慘沮，何暇思幽玄。    <br />    喜到樽罍側，愁親几案邊。菁華知竭矣，肺腑尚求旃。    <br />    抵滯渾成醉，徘徊轉慕膻。老歎才漸少，閒苦病相煎。    <br />    瓦礫難追琢，芻蕘分棄捐。漫勞成懇懇，那得美娟娟。    <br />    拙劣仍非速，迂愚且異專。移時停筆硯，揮景乏戈鋋。    <br />    儀舌忻猶在，舒帷誓不褰。會將連獻楚，深恥謬遊燕。    <br />    蒲有臨書葉，韋充讀易編。沙須披見寶，經擬帶耕田。    <br />    入霧長期閏，持朱本望研。輪轅呈曲直，鑿枘取方圓。    <br />    呼吸寧徒爾，沾濡豈浪然。過簫資響亮，隨水漲淪漣。    <br />    惜日看圭短，偷光恨壁堅。勤勤雕朽木，細細導蒙泉。    <br />    傳癖今應甚，頭風昨已痊。丹青公舊物，一為變蚩妍。   </p>   <p>    <b>     <font color=\"#FF6600\">酬樂天江樓夜吟稹詩，因成三十韻（次用本韻）</font>    </b>    <br />    忽見君新句，君吟我舊篇。見當巴徼外，吟在楚江前。    <br />    思鄙寧通律，聲清遂扣玄。三都時覺重，一顧世稱妍。    <br />    排韻曾遙答，分題幾共聯。昔憑銀翰寫，今賴玉音宣。    <br />    布鼓隨椎響，坯泥仰匠圓。鈴因風斷續，珠與調牽綿。    <br />    阮籍驚長嘯，商陵怨別弦。猿羞啼月峽，鶴讓警秋天。    <br />    志士潛興感，高僧暫廢禪。興飄滄海動，氣合碧雲連。    <br />    點綴工微者，吹噓勢特然。休文徒倚檻，彥伯浪回船。    <br />    伎樂當筵唱，兒童滿巷傳。改張思婦錦，騰躍賈人箋。    <br />    魏拙虛教出，曹風敢望痊。定遭才子笑，恐賺學生癲。    <br />    裁什情何厚，飛書信不專。隼猜鴻蓄縮，虎橫犬迍邅。    <br />    水墨看雖久，瓊瑤喜尚全。才從魚裡得，便向市頭懸。    <br />    夜置堂東序，朝鋪座右邊。手尋韋欲絕，淚滴紙渾穿。    <br />    甘蔗銷殘醉，醍醐醒早眠。深藏那遽滅，同詠苦無緣。    <br />    雅羨詩能聖，終嗟藥未仙。五千誠遠道，四十已中年。    <br />    暗魄多相夢，衰容每自憐。卒章還慟哭，蚊蚋溢山川。   </p>   <p>    <b>     <font color=\"#FF6600\">酬樂天待漏入閣見贈（時樂天為中書舍人予任翰林士）</font>    </b>    <br />    未勘銀台契，先排浴殿關。沃心因特召，承旨絕常班。    <br />    颭閃才人袖，嘔鴉軟舉鐶。宮花低作帳，雲從積成山。    <br />    密視樞機草，偷瞻咫尺顏。恩垂天語近，對久漏聲閒。    <br />    丹陛曾同立，金鑾恨獨攀。筆無鴻業潤，袍愧紫文殷。    <br />    河水通天上，瀛州接世間。謫仙名籍在，何不重來還。   </p>   <p>    <b>     <font color=\"#FF6600\">酬樂天早春閒遊西湖頗多野趣…亦欲粗為恬養之贈耳</font>    </b>    <br />    雁思欲回賓，風聲乍變新。各攜紅粉伎，俱伴紫垣人。    <br />    水面波疑縠，山腰虹似巾。柳條黃大帶，茭葑綠文茵。    <br />    雪盡才通屐，汀寒未有蘋。向陽偏曬羽，依岸小游鱗。    <br />    浦嶼崎嶇到，林園次第巡。墨池憐嗜學，丹井羨登真。    <br />    雅歎遊方盛，聊非意所親。白頭辭北闕，滄海是東鄰。    <br />    問俗煩江界，蒐畋想渭津。故交音訊少，歸夢往來頻。    <br />    獨喜同門舊，皆為列郡臣。三刀連地軸，一葦礙車輪。    <br />    尚阻青天霧，空瞻白玉塵。龍因雕字識，犬為送書馴。    <br />    勝事無窮境，流年有限身。懶將閒氣力，爭鬥野塘春。   </p>   <p>    <b>     <font color=\"#FF6600\">江邊四十韻（此後並江陵時作）</font>    </b>    <br />    官借江邊宅，天生地勢坳。欹危饒壞構，迢遞接長郊。    <br />    怪鵩頻棲息，跳蛙頗混淆。總無籬繳繞，尤怕虎咆哮。    <br />    停潦魚招獺，空倉鼠敵貓。土虛煩穴蟻，柱朽畏藏蛟。    <br />    蛇虺吞簷雀，豺狼逐野麃。犬驚狂浩浩，雞亂響嘐嘐。    <br />    濩落貧甘守，荒涼穢盡包。斷簾飛熠耀，當戶網蠨蛸。    <br />    曲突翻成沼，行廊卻代庖。橋橫老顛蘗，馬病裛芻茭。    <br />    一一床頭點，連連砌下泡。辱泥疑在絳，避雨想經崤。    <br />    相顧憂為鱉，誰能復繫匏。誓心來利往，卜食過安爻。    <br />    何計逃昏墊，移文報舊交。棟樑存伐木，苫蓋愧分茅。    <br />    金琯排黃荻，琅玕裊翠梢。花磚水面鬥，鴛瓦玉聲敲。    <br />    方礎荊山採，修掾郢匠鉋。隱錐雷震蟄，破竹箭鳴骹。    <br />    正寢初停午，頻眠欲轉胞。囷圓收薄祿，廚敝備嘉餚。    <br />    各各人寧宇，雙雙燕賀巢。高門受車轍，華廄稱蒲捎。    <br />    尺寸皆隨用，毫釐敢浪拋。篾餘籠白鶴，枝剩架青鵁。    <br />    制榻容筐篚，施關拒斗筲。欄杆防汲井，密室待持膠。    <br />    庭草傭工薙，園蔬稚子掊。本圖閒種植，那要擇肥磽。    <br />    綠柚勤勤數，紅榴個個抄。池清漉螃蟹，瓜蠹拾●蟊。    <br />    曬篆看沙鳥，磨刀綻海鮫。羅灰修藥灶，築垛閱弓弰。    <br />    散誕都由習，童蒙剩懶教。最便陶靜飲，還作解愁嘲。    <br />    近浦聞歸楫，遙城罷曉鐃。王孫如有問，須為並揮鞘。   </p>   <p>    <b>     <font color=\"#FF6600\">春六十韻</font>    </b>    <br />    節應寒灰下，春生返照中。未能消積雪，已漸少回風。    <br />    迎氣邦經重，齋誠帝念隆。龍驤紫宸北，天壓翠壇東。    <br />    仙仗搖佳彩，榮光答聖衷。便從威仰座，隨入大羅宮。    <br />    先到璇淵底，偷穿玳瑁櫳。館娃朝鏡晚，太液曉冰融。    <br />    撩摘芳情遍，搜求好處終。九霄渾可可，萬姓尚忡忡。    <br />    晝漏頻加箭，宵暉欲半弓。驅令三殿出，乞與百蠻同。    <br />    直自方壺島，斜臨絕漠戎。南巡曖珠樹，西轉麗崆峒。    <br />    度嶺梅甘坼，潛泉脈暗洪。悠悠鋪塞草，冉冉著江楓。    <br />    蠶役投筐妾，耘催荷蓧翁。既蒸難發地，仍送懶歸鴻。    <br />    約略環區宇，慇勤綺鎬灃。華山青黛撲，渭水碧沙蒙。    <br />    宿露清餘靄，晴煙塞迥空。燕巢才點綴，鶯舌最惺    <a target=\"_blank\" href=\"http://140.111.1.40/yitic/frc/frc03894.htm\">●</a>。    <br />    膩粉梨園白，胭脂桃徑紅。郁金垂嫩柳，    <a target=\"_blank\" href=\"http://140.111.1.40/yitic/frc/frc10498.htm\">●</a>畫委高籠。    <br />    地甲門欄大，天開禁掖崇。層台張舞鳳，閣道架飛虹。    <br />    麴櫱調神化，鵷鸞竭至忠。歌鐘齊錫宴，車服獎庸功。    <br />    俊造欣時用，閭閻賀歲豐。倡樓妝    <a target=\"_blank\" href=\"http://140.111.1.40/yitic/frc/frc06897.htm\">●●</a>，農野綠芃芃。    <br />    貴主驕矜盛，豪家恃賴雄。偏沾打球彩，頻得鑄錢銅。    <br />    專殺擒楊若，殊恩赦鄧通。女孫新在內，嬰稚近封公。    <br />    遊衍關心樂，詩書對面聾。盤筵饒異味，音樂斥庸工。    <br />    酒愛油衣淺，杯誇瑪瑙烘。挑鬟玉釵髻，刺繡寶裝攏。    <br />    啟齒呈編貝，彈絲動削蔥。醉圓雙媚靨，波溢兩明瞳。    <br />    但賞歡無極，那知恨亦充。洞房閒窈窕，庭院獨蔥蘢。    <br />    謝砌縈殘絮，班窗網曙蟲。望夫身化石，為伯首如蓬。    <br />    顧我沉憂士，騎他老病驄。靜街乘曠蕩，初日接曈曨。    <br />    飲敗肺常渴，魂驚耳更聰。虛逢好陽艷，其那苦昏懵。    <br />    黽勉還移步，持疑又省躬。慵將疲悴質，漫走倦羸僮。    <br />    季月行當暮，良辰坐歎窮。晉悲焚介子，魯願浴沂童。    <br />    燧改鮮妍火，陰繁晻澹桐。瑞雲低匼匝，香雨潤濛濛。    <br />    藥溉分窠數，籬栽備幼沖。種莎憐見葉，護筍冀成筒。    <br />    有夢多為蝶，因蒐定作熊。漂沉隨壞芥，榮茂委蒼穹。    <br />    震動風千變，晴和鶴一衝。叮嚀搴芳侶，須識未開叢。   </p>   <p>    <b>     <font color=\"#FF6600\">月三十韻</font>    </b>    <br />    蓂葉標新朔，霜豪引細輝。白眉驚半隱，虹勢訝全微。    <br />    涼魄潭空洞，虛弓雁畏威。上弦何汲汲，佳色轉依依。    <br />    綺幕殘燈斂，妝樓破鏡飛。玲瓏穿竹樹，岑寂思屏幃。    <br />    坐愛規將合，行看望已幾。絳河冰鑒朗，黃道玉輪巍。    <br />    迥照偏瓊砌，餘光借粉闈。泛池相皎潔，壓桂共芳菲。    <br />    的的當歌扇，娟娟透舞衣。慇勤入懷什，懇款墮雲圻。    <br />    素液傳烘盞，鳴琴薦碧徽。椒房深肅肅，蘭路靄霏霏。    <br />    翡翠通簾影，琉璃瑩殿扉。西園筵玳瑁，東壁射蛜蝛。    <br />    老將占天陣，幽人釣石磯。荷鋤元亮息，回棹子猷歸。    <br />    迢遞同千里，孤高淨九圍。從星作風雨，配日麗旌旗。    <br />    麟斗寧徒設，蠅聲豈浪譏。司存委卿士，新拜出郊畿。    <br />    今古雖雲極，虧盈不易違。珠胎方夜滿，清露忍朝晞。    <br />    漸減姮娥面，徐收楚練機。卞疑雕璧碎，潘感竟床稀。    <br />    捐篋辭班女，潛波蔽虙妃。氛埃誰定滅，蟾兔杳難希。    <br />    須遣圓明盡，良嗟造化非。如能付刀尺，別為創璿璣。   </p>   <p>    <b>     <font color=\"#FF6600\">飲致用神麴酒三十韻</font>    </b>    <br />    七月調神麴，三春釀綠醽。雕鐫荊玉盞，烘透內丘瓶。    <br />    試滴盤心露，疑添案上螢。滿樽凝止水，祝地落繁星。    <br />    翻陋瓊漿濁，唯聞石髓馨。冰壺通角簟，金鏡徹雲屏。    <br />    雪映煙光薄，霜涵霽色泠。蚌珠懸皎皛，桂魄倒瀴溟。    <br />    晝灑蟬將飲，宵揮鶴誤聆。琉璃驚太白，鐘乳訝微青。    <br />    詎敢辭濡首，並憐可鑒形。行當遣俗累，便得造禪扃。    <br />    何憚說千日，甘從過百齡。但令長泛蟻，無復恨漂萍。    <br />    膽壯還增氣，機忘反自冥。甕眠思畢卓，糟籍憶劉伶。    <br />    彷彿中聖日，希夷夾大庭。眼前須底物，座右任他銘。    <br />    刮骨都無痛，如泥未擬停。殘觴猶漠漠，華燭已熒熒。    <br />    真性臨時見，狂歌半睡聽。喧闐爭意氣，調笑學娉婷。    <br />    酩酊焉知極，羈離忽暫寧。雞聲催欲曙，蟾影照初醒。    <br />    咽絕鵑啼竹，蕭撩雁去汀。遙城傳漏箭，鄉寺響風鈴。    <br />    楚澤一為梗，堯階屢變蓂。醉荒非獨此，愁夢幾曾經。    <br />    每恥窮途哭，今那客淚零。感君澄醴酒，不遣渭和涇。   </p>   <p>    <b>     <font color=\"#FF6600\">感石榴二十韻</font>    </b>    <br />    何年安石國，萬里貢榴花。迢遞河源道，因依漢使槎。    <br />    酸辛犯蔥嶺，憔悴涉龍沙。初到摽珍木，多來比亂麻。    <br />    深拋故園裡，少種貴人家。唯我荊州見，憐君胡地賒。    <br />    從教當路長，兼恣入簷斜。綠葉裁煙翠，紅英動日華。    <br />    新簾裙透影，疏牖燭籠紗。委作金爐焰，飄成玉砌瑕。    <br />    乍驚珠綴密，終誤繡幃奢。琥珀烘梳碎，燕支懶頰塗。    <br />    風翻一樹火，電轉五雲車。絳帳迎宵日，芙蕖綻早牙。    <br />    淺深俱隱映，前後各分葩。宿露低蓮臉，朝光借綺霞。    <br />    暗虹徒繳繞，濯錦莫周遮。俗態能嫌舊，芳姿尚可嘉。    <br />    非專愛顏色，同恨阻幽遐。滿眼思鄉淚，相嗟亦自嗟。   </p>   <p>    <font color=\"#FF6600\">     <b>度門寺</b>    </font>    <br />    北祖三禪地，西山萬樹松。門臨溪一帶，橋映竹千重。    <br />    翦鑿基階正，包藏景氣濃。諸巖分院宇，雙嶺抱垣墉。    <br />    舍利開層塔，香爐佔小峰。道場居士置，經藏大師封。    <br />    太子知栽植，神王守要衝。由旬排講座，丈六寫真容。    <br />    佛語迦陵說，僧行猛虎從。修羅抬日拒，樓至拔霜鋒。    <br />    畫井垂枯朽，穿池救噞喁。蕉非難敗壞，槿喻暫豐茸。    <br />    寶界留遺事，金棺滅去蹤。缽傳烘瑪瑙，石長翠芙蓉。    <br />    影帳紗全落，繩床土半壅。荒林迷醉象，危壁亞盤龍。    <br />    行色憐初月，歸程待曉鐘。心源雖了了，塵世苦憧憧。    <br />    宿蔭高聲懺，齋糧並力舂。他生再來此，還願總相逢。   </p>   <p>    <b>     <font color=\"#FF6600\">大雲寺二十韻</font>    </b>    <br />    地勝宜台殿，山晴離垢氛。現身千佛國，護世四王軍。    <br />    碧耀高樓瓦，赬飛半壁文。鶴林縈古道，雁塔沒歸雲。    <br />    幡影中天颺，鐘聲下界聞。攀蘿極峰頂，遊目到江濆。    <br />    馴鴿閒依綴，調猿靜守群。虎行風捷獵，龍睡氣氛氳。    <br />    獲稻禪衣卷，燒畬劫火焚。新英蜂採掇，荒草象耕耘。    <br />    缽付靈童洗，香教善女熏。果枝低    <a target=\"_blank\" href=\"http://140.111.1.40/yitic/frc/frc10498.htm\">●●</a>，花雨澤雰雰。    <br />    示化維摩疾，降魔力士勳。聽經神變見，說偈鳥紛紜。    <br />    上境光猶在，深谿暗不分。竹籠煙欲暝，松帶日餘曛。    <br />    真諦成知別，迷心尚有云。多生沉五蘊，宿習樂三墳。    <br />    諭鹿車雖設，如蠶緒正棼。且將平等義，還奉聖明君。   </p>   <p>    <b>     <font color=\"#FF6600\">和友封題開善寺十韻（依次重用本韻）</font>    </b>    <br />    梁王開佛廟，雲構歲時遙。珠綴飛閒鴿，紅泥落碎椒。    <br />    燈籠青焰短，香印白灰銷。古匣收遺施，行廊畫本朝。    <br />    藏經沾雨爛，魔女捧花嬌。亞樹牽籐閣，橫查壓石橋。    <br />    竹荒新筍細，池淺小魚跳。匠正琉璃瓦，僧鋤芍葯苗。    <br />    旋蒸茶嫩葉，偏把柳長條。便欲忘歸路，方知隱易招。   </p>   <p>    <b>     <font color=\"#FF6600\">牡丹二首（此後並是校書郎以前作）</font>    </b>    <br />    簇蕊風頻壞，裁紅雨更新。眼看吹落地，便別一年春。    <br />    繁綠陰全合，衰紅展漸難。風光一抬舉，猶得暫時看。   </p>   <p>    <b>     <font color=\"#FF6600\">像人</font>    </b>    <br />    被色空成象，觀空色異真。自悲人是假，那復假為人。   </p>   <p>    <b>     <font color=\"#FF6600\">與楊十二巨源、盧十九經濟同遊大安亭各賦…探得松石</font>    </b>    <br />    片石與孤松，曾經物外逢。月臨棲鶴影，雲抱老人峰。    <br />    蜀客君當問，秦官我舊封。積膏當琥珀，新劫長芙蓉。    <br />    待補蒼蒼去，樛柯早變龍。   </p>   <p>    <b>     <font color=\"#FF6600\">賦得春雪映早梅</font>    </b>    <br />    飛舞先春雪，因依上番梅。一枝方漸秀，六出已同開。    <br />    積素光逾密，真花節暗催。摶風飄不散，見晛忽偏摧。    <br />    郢曲琴空奏，羌音笛自哀。今朝兩成詠，翻挾昔人才。   </p>   <p>    <b>     <font color=\"#FF6600\">賦得玉卮無當（韻取卮字）</font>    </b>    <br />    共惜連城寶，翻成無當卮。詎慚君子貴，深訝巧工隳。    <br />    泛蟻功全小，如虹色不移。可憐殊礫石，何計辨糟醨。    <br />    江海誠難滿，盤筵莫忘施。縱乖斟酌意，猶得對光儀。   </p>   <p>    <font color=\"#FF6600\">     <b>賦得數蓂（元和中作）</b>    </font>    <br />    將課司天曆，先觀近砌蓂。一旬開應月，五日數從星。    <br />    桂滿叢初合，蟾虧影漸零。辨時長有素，數閏或餘青。    <br />    墜葉推前事，新芽察未形。堯年始今歲，方欲瑞千齡。   </p>   <p>    <b>     <font color=\"#FF6600\">賦得九月盡（秋字）</font>    </b>    <br />    霜降三旬後，蓂餘一葉秋。玄陰迎落日，涼魄盡殘鉤。    <br />    半夜灰移琯，明朝帝御裘。潘安過今夕，休詠賦中愁。   </p>   <p>    <b>     <font color=\"#FF6600\">賦得雨後花</font>    </b>    <br />    紅芳憐靜色，深與雨相宜。餘滴下纖蕊，殘珠墮細枝。    <br />    浣花江上思，啼粉鏡中窺。念此低回久，風光幸一吹。   </p>   <p>    <b>     <font color=\"#FF6600\">早歸</font>    </b>    <br />    春靜曉風微，凌晨帶酒歸。遠山籠宿霧，高樹影朝暉。    <br />    飲馬魚驚水，穿花露滴衣。嬌鶯似相惱，含囀傍人飛。   </p>   <p>    <font color=\"#FF6600\">     <b>晚秋</b>    </font>    <br />    竹露滴寒聲，離人曉思驚。酒醒秋簟冷，風急夏衣輕。    <br />    寢倦解幽夢，慮閒添遠情。誰憐獨欹枕，斜月透窗明。   </p>   <p>    <b>     <font color=\"#FF6600\">送林復夢赴韋令辟</font>    </b>    <br />    蜀路危於劍，憐君自坦途。幾回曾啖炙，千里遠銜珠。    <br />    野性便荒飲，時風忌酒徒。相門多禮讓，前後莫相逾。   </p>   <p>    <font color=\"#FF6600\">     <b>憶楊十二</b>    </font>    <br />    楊子愛言詩，春天好詠時。戀花從馬滯，聯句放杯遲。    <br />    日映含煙竹，風牽臥柳絲。南山更多興，須作白雲期。   </p>   <p>    <b>     <font color=\"#FF6600\">夜合</font>    </b>    <br />    綺樹滿朝陽，融融有露光。雨多疑濯錦，風散似分妝。    <br />    葉密煙蒙火，枝低繡拂牆。更憐當暑見，留詠日偏長。   </p>   <p>    <b>     <font color=\"#FF6600\">新竹</font>    </b>    <br />    新篁才解籜，寒色已青蔥。冉冉偏凝粉，蕭蕭漸引風。    <br />    扶疏多透日，寥落未成叢。惟有團團節，堅貞大小同。   </p>   <p>    <font color=\"#FF6600\">     <b>秋相望</b>    </font>    <br />    簷月驚殘夢，浮涼滿夏衾。蠨蛸低戶網，螢火度牆陰。    <br />    爐暗燈光短，床空帳影深。此時相望久，高樹憶橫岑。   </p>   <p>    <font color=\"#FF6600\">     <b>春病</b>    </font>    <br />    病來閒臥久，因見靜時心。殘月曉窗迥，落花幽院深。    <br />    望山移坐榻，行藥步牆陰。車馬門前度，遙聞哀苦吟。   </p>   <p>    <b>     <font color=\"#FF6600\">山竹枝（自化感寺攜來，至清源，投之輞川耳）</font>    </b>    <br />    深院虎溪竹，遠公身自栽。多慚折君節，扶我出山來。    <br />    貴宅安危步，難將混俗材。還投輞川水，從作老龍回。   </p>   <p>    <font color=\"#FF6600\">     <b>悟禪三首寄胡果</b>    </font>    <br />    近聞胡隱士，潛認得心王。不恨百年促，翻悲萬劫長。    <br />    有修終有限，無事亦無殃。慎莫通方便，應機不頓忘。   </p>   <p>百年都幾日，何事苦囂然。晚歲倦為學，閒心易到禪。    <br />    病宜多宴坐，貧似少攀緣。自笑無名字，因名自在天。   </p>   <p>近見新章句，因知見在心。春遊晉祠水，晴上霍山岑。    <br />    問法僧當偈，還丹客贈金。莫驚頭欲白，禪觀老彌深。   </p>   <p>    <b>     <font color=\"#FF6600\">東台去</font>    </b>    <br />    陶君喜不遇，予每為君言。今日東台去，澄心在陸渾。    <br />    旋抽隨日俸，並買近山園。千萬崔兼白，慇勤承主恩。   </p>   <p>    <b>     <font color=\"#FF6600\">戴光弓（韋評事見贈也）</font>    </b>    <br />    潞府筋角勁，戴光因合成。因君懷膽氣，贈我定交情。    <br />    不擬閒穿葉，那能枉始生。唯調一隻箭，飛入破聊城。   </p>   <p>    <font color=\"#FF6600\">     <b>劉頗詩</b>    </font>    <br />    一言感激士，三世義忠臣。破甕嫌妨路，燒莊恥屬人。    <br />    迥分遼海氣，閒踏洛陽塵。儻使權由我，還君白馬津。   </p>   <p>    <b>     <font color=\"#FF6600\">夜飲</font>    </b>    <br />    燈火隔簾明，竹梢風雨聲。詩篇隨意贈，杯酒越巡行。    <br />    漫唱江朝曲，閒征藥草名。莫辭終夜飲，朝起又營營。   </p>   <p>    <b>     <font color=\"#FF6600\">褒城驛（軍大夫嚴秦修）</font>    </b>    <br />    嚴秦修此驛，兼漲驛前池。已種千竿竹，又栽千樹梨。    <br />    四年三月半，新筍晚花時。悵望東川去，等閒題作詩。   </p>   <p>    <font color=\"#FF6600\">     <b>閒二首</b>    </font>    <br />    晻澹洲煙白，籬篩日腳紅。江喧過雲雨，船泊打頭風。    <br />    艇子收魚市，鴉兒噪荻叢。不堪堤上立，滿眼是蚊蟲。   </p>   <p>青衫經夏黕，白髮望鄉稠。雨冷新秋簟，星稀欲曙樓。    <br />    連鴻盡南去，雙鯉本東流。北信無人寄，蟬聲滿樹頭。   </p>   <p>    <font color=\"#FF6600\">     <b>欲曙</b>    </font>    <br />    江堤閱暗流，漏鼓急殘籌。片月低城堞，稀星轉角樓。    <br />    鶴媒華表上，鵯鵊柳枝頭。不為來趨府，何因欲曙遊。   </p>   <p>    <font color=\"#FF6600\">     <b>寄胡靈之</b>    </font>    <br />    早歲顛狂伴，城中共幾年。有時潛步出，連夜小亭眠。    <br />    月影侵床上，花叢在眼前。今宵正風雨，空宅楚江邊。   </p>   <p>    <b>     <font color=\"#FF6600\">夜雨</font>    </b>    <br />    水怪潛幽草，江雲擁廢居。雷驚空屋柱，電照滿床書。    <br />    竹瓦風頻裂，茅簷雨漸疏。平生滄海意，此去怯為魚。   </p>   <p>    <b>     <font color=\"#FF6600\">酬李六醉後見寄口號（用本韻）</font>    </b>    <br />    頓愈關風疾，因吟口號詩。文章紛似繡，珠玉布如棋。    <br />    健羨觥飛酒，蒼黃日映籬。命童寒色倦，撫稚晚啼饑。    <br />    潦倒慚相識，平生頗自奇。明公將有問，林下是靈龜。   </p>   <p>    <b>     <font color=\"#FF6600\">歸田（時三十七）</font>    </b>    <br />    陶君三十七，掛綬出都門。我亦今年去，商山淅岸村。    <br />    冬修方丈室，春種桔槔園。千萬人間事，從茲不復言。   </p>   <p>    <font color=\"#FF6600\">     <b>緣路</b>    </font>    <br />    總是玲瓏竹，兼藏淺漫溪。沙平深見底，石亂不成泥。    <br />    煙火遙村落，桑麻隔稻畦。此中如有問，甘被到頭迷。   </p>   <p>    <b>     <font color=\"#FF6600\">誚盧戡與予數約遊三寺，戡獨沉醉而不行</font>    </b>    <br />    乘興無羈束，閒行信馬蹄。路幽穿竹遠，野迥望雲低。    <br />    素帚茅花亂，圓珠稻實齊。如何盧進士，空戀醉如泥。   </p>   <p>    <font color=\"#FF6600\">     <b>遣春三首</b>    </font>    <br />    楊公三不惑，我惑兩般全。逢酒判身病，拈花盡意憐。    <br />    水生低岸沒，梅蹙小珠連。千萬紅顏輩，須驚又一年。   </p>   <p>柳眼開渾盡，梅心動已闌。風光好時少，杯酒病中難。    <br />    學問慵都廢，聲名老更判。唯餘看花伴，未免憶長安。   </p>   <p>失卻遊花伴，因風浪引將。柳堤遙認馬，梅徑誤尋香。    <br />    晚景行看謝，春心漸欲狂。園林都不到，何處枉風光。   </p>   <p>    <font color=\"#FF6600\">     <b>歲日</b>    </font>    <br />    一日今年始，一年前事空。淒涼百年事，應與一年同。   </p>   <p>    <b>     <font color=\"#FF6600\">湘南登臨湘樓</font>    </b>    <br />    高處望瀟湘，花時萬井香。雨餘憐日嫩，歲閨覺春長。    <br />    霞剎分危榜，煙波透遠光。情知樓上好，不是仲宣鄉。   </p>   <p>    <b>     <font color=\"#FF6600\">晚宴湘亭</font>    </b>    <br />    晚日宴清湘，晴空走艷陽。花低愁露醉，絮起覺春狂。    <br />    舞旋紅裙急，歌垂碧袖長。甘心出童羖，須一盡時荒。   </p>   <p>    <b>     <font color=\"#FF6600\">酒醒</font>    </b>    <br />    飲醉日將盡，醒時夜已闌。暗燈風焰曉，春席水窗寒。    <br />    未解縈身帶，猶傾墜枕冠。呼兒問狼藉，疑是夢中歡。   </p>   <p>    <font color=\"#FF6600\">     <b>獨遊</b>    </font>    <br />    遠地難逢侶，閒人且獨行。上山隨老鶴，接酒待殘鶯。    <br />    花當西施面，泉勝衛玠清。鵜鶘滿春野，無限好同聲。   </p>   <p>    <font color=\"#FF6600\">     <b>洞庭湖</b>    </font>    <br />    人生除泛海，便到洞庭波。駕浪沉西日，吞空接曙河。    <br />    虞巡竟安在，軒樂詎曾過。唯有君山下，狂風萬古多。   </p>   <p>    <font color=\"#FF6600\">     <b>雪天</b>    </font>    <br />    故鄉千里夢，往事萬重悲。小雪沉陰夜，閒窗老病時。    <br />    獨聞歸去雁，偏詠別來詩。慚愧紅妝女，頻驚兩鬢絲。   </p>   <p>    <b>     <font color=\"#FF6600\">贈熊士登</font>    </b>    <br />    平生本多思，況復老逢春。今日梅花下，他鄉值故人。   </p>   <p>    <b>     <font color=\"#FF6600\">別嶺南熊判官</font>    </b>    <br />    十年常遠道，不忍別離聲。況復三巴外，仍逢萬里行。    <br />    桐花新雨氣，梨葉晚春晴。到海知何日，風波從此生。   </p>   <p>    <b>     <font color=\"#FF6600\">水上寄樂天</font>    </b>    <br />    眼前明月水，先入漢江流。漢水流江海，西江過庾樓。    <br />    庾樓今夜月，君豈在樓頭。萬一樓頭望，還應望我愁。   </p>   <p>    <b>     <font color=\"#FF6600\">夏陽亭臨望，寄河陽侍御堯</font>    </b>    <br />    望遠音書絕，臨川意緒長。慇勤眼前水，千里到河陽。   </p>   <p>    <font color=\"#FF6600\">     <b>日高睡</b>    </font>    <br />    隔是身如夢，頻來不為名。憐君近南住，時得到山行。   </p>   <p>    <font color=\"#FF6600\">     <b>輞川</b>    </font>    <br />    世累為身累，閒忙不自由。慇勤輞川水，何事出山流。   </p>   <p>    <font color=\"#FF6600\">     <b>天壇歸</b>    </font>    <br />    為結區中累，因辭洞裡花。還來舊城郭，煙火萬人家。   </p>   <p>    <b>     <font color=\"#FF6600\">雨後</font>    </b>    <br />    倦寢數殘更，孤燈暗又明。竹梢餘雨重，時復拂簾驚。   </p>   <p>    <b>     <font color=\"#FF6600\">晴日</font>    </b>    <br />    多病苦虛羸，晴明強展眉。讀書心緒少，閒臥日長時。   </p>   <p>    <b>     <font color=\"#FF6600\">直台</font>    </b>    <br />    麋入神羊隊，鳥驚海鷺眠。仍教百餘日，迎送直廳前。   </p>   <p>    <b>     <font color=\"#FF6600\">行宮（一作王建詩）</font>    </b>    <br />    寥落古行宮，宮花寂寞紅。白頭宮女在，閒坐說玄宗。   </p>   <p>    <font color=\"#FF6600\">     <b>醉行</b>    </font>    <br />    秋風方索漠，霜貌足暌攜。今日騎驄馬，街中醉蹋泥。   </p>   <p>    <font color=\"#FF6600\">     <b>指巡胡</b>    </font>    <br />    遣悶多憑酒，公心只仰胡。挺身唯直指，無意獨欺愚。   </p>   <p>    <font color=\"#FF6600\">     <b>飲新酒</b>    </font>    <br />    聞君新酒熟，況值菊花秋。莫怪平生志，圖銷盡日愁。   </p>   <p>    <b>     <font color=\"#FF6600\">香球</font>    </b>    <br />    順俗唯團轉，居中莫動搖。愛君心不惻，猶訝火長燒。   </p>   <p>    <b>     <font color=\"#FF6600\">景申秋八首</font>    </b>    <br />    年年秋意緒，多向雨中生。漸欲煙火近，稍憐衣服輕。    <br />    詠詩閒處立，憶事夜深行。濩落尋常慣，淒涼別為情。    <br />    蚊幌雨來捲，燭蛾燈上稀。啼兒冷秋簟，思婦問寒衣。    <br />    簾斷螢火入，窗明蝙蝠飛。良辰日夜去，漸與壯心違。    <br />    嗢嗢簷溜凝，丁丁窗雨繁。枕傾筒簟滑，幔颭案燈翻。    <br />    喚魘兒難覺，吟詩婢苦煩。強眠終不著，閒臥暗消魂。    <br />    瓶瀉高簷雨，窗來激箭風。病憎燈火暗，寒覺薄幃空。    <br />    婢報樵蘇竭，妻愁院落通。老夫慵計數，教想蔡城東。    <br />    風頭難著枕，病眼厭看書。無酒銷長夜，回燈照小餘。    <br />    三元推廢王，九曜入乘除。廊廟應多算，參差斡太虛。    <br />    經雨籬落壞，入秋田地荒。竹垂哀折節，蓮敗惜空房。    <br />    小片慈菇白，低叢柚子黃。眼前撩亂輩，無不是同鄉。    <br />    雨柳枝枝弱，風光片片斜。蜻蜓憐曉露，蛺蝶戀秋花。    <br />    饑啅空籬雀，寒棲滿樹鴉。荒涼池館內，不似有人家。    <br />    病苦十年後，連陰十日餘。人方教作鼠，天豈遣為魚。    <br />    鮫綻酆城劍，蟲凋鬼火書。出聞泥濘盡，何地不摧車。   </p>   <p>    <font color=\"#FF6600\">     <b>遣行十首</b>    </font>    <br />    慘切風雨夕，沉吟離別情。燕辭前日社，蟬是每年聲。    <br />    暗淚深相感，危心亦自驚。不如原不識，俱作路人行。   </p>   <p>十五年前事，恓惶無限情。病僮更借出，羸馬共馳聲。    <br />    射葉楊才破，聞弓雁已驚。小年辛苦學，求得苦辛行。   </p>   <p>徙倚簷宇下，思量去住情。暗螢穿竹見，斜雨隔窗聲。    <br />    就枕回轉數，聞雞撩亂驚。一家同草草，排比送君行。   </p>   <p>已愴朋交別，復懷兒女情。相兄亦相舊，同病又同聲。    <br />    白髮年年剩，秋蓬處處驚。不堪身漸老，頻送異鄉行。   </p>   <p>塞上風雨思，城中兄弟情。北隨鵷立位，南送雁來聲。    <br />    遇適尤兼恨，聞書喜復驚。唯應遙料得，知我伴君行。   </p>   <p>暮欲歌吹樂，暗沖泥水情。稻花秋雨氣，江石夜灘聲。    <br />    犬吠穿籬出，鷗眠起水驚。愁君明月夜，獨自入山行。   </p>   <p>七過褒城驛，回回各為情。八年身世夢，一種水風聲。    <br />    尋覓詩章在，思量歲月驚。更悲西塞別，終夜繞池行。   </p>   <p>褒縣驛前境，曲江池上情。南堤衰柳意，西寺晚鐘聲。    <br />    雲水興方遠，風波心已驚。可憐皆老大，不得自由行。   </p>   <p>見說巴風俗，都無漢性情。猿聲蘆管調，羌笛竹雞聲。    <br />    迎候人應少，平安火莫驚。每逢危棧處，須作貫魚行。   </p>   <p>聞道陰平郡，翛然古戍情。橋兼麋鹿蹋，山應鼓鼙聲。    <br />    羌婦梳頭緊，蕃牛護尾驚。憐君閒悶極，只傍白江行。   </p>   <p>    <b>     <font color=\"#FF6600\">生春二十首（丁酉歲。凡二十章）</font>    </b>    <br />    何處生春早，春生雲色中。籠蔥閒著水，晻淡欲隨風。    <br />    度曉分霞態，餘光庇雪融。晚來低漠漠，渾欲泥幽叢。    <br />    何處生春早，春生漫雪中。渾無到地片，唯逐入樓風。    <br />    屋上些些薄，池心旋旋融。自悲銷散盡，誰假入蘭叢。    <br />    何處生春早，春生霽色中。遠林橫返照，高樹亞東風。    <br />    水凍霜威庇，泥新地氣融。漸知殘雪薄，杪近最憐叢。    <br />    何處生春早，春生曙火中。星圍分暗陌，煙氣滿晴風。    <br />    宮樹棲鴉亂，城樓帶雪融。競排閶闔側，珂傘自相叢。    <br />    何處生春早，春生曉禁中。殿階龍旆日，漏閣寶箏風。    <br />    藥樹香煙重，天顏瑞氣融。柳梅渾未覺，青紫已叢叢。    <br />    何處生春早，春生江路中。雨移臨浦市，晴候過湖風。    <br />    蘆筍錐猶短，凌澌玉漸融。數宗船載足，商婦兩眉叢。    <br />    何處生春早，春生野墅中。病翁閒向日，征婦懶成風。    <br />    斫筤天雖暖，穿區凍未融。鞭牛縣門外，爭土蓋蠶叢。    <br />    何處生春早，春生冰岸中。尚憐扶臘雪，漸覺受東風。    <br />    織女雲橋斷，波神玉貌融。便成嗚咽去，流恨與蓮叢。    <br />    何處生春早，春生柳眼中。芽新才綻日，茸短未含風。    <br />    綠誤眉心重，黃驚蠟淚融。碧條殊未合，愁緒已先叢。    <br />    何處生春早，春生梅援中。蕊排難犯雪，香乞擬來風。    <br />    隴迥羌聲怨，江遙客思融。年年最相惱，緣未有諸叢。    <br />    何處生春早，春生鳥思中。鵲巢移舊歲，鳶羽旋高風。    <br />    鴻雁驚沙暖，鴛鴦愛水融。最憐雙翡翠，飛入小梅叢。    <br />    何處生春早，春生池榭中。鏤瓊冰陷日，文縠水回風。    <br />    柳愛和身動，梅愁合樹融。草芽猶未出，挑得小萱叢。    <br />    何處生春早，春生稚戲中。亂騎殘爆竹，爭唾小旋風。    <br />    罵雨愁妨走，呵冰喜旋融。女兒針線盡，偷學五辛叢。    <br />    何處生春早，春生人意中。曉妝雖近火，晴戲漸憐風。    <br />    暗入心情懶，先添酒思融。預知花好惡，偏在最深叢。    <br />    何處生春早，春生半睡中。見燈如見霧，聞雨似聞風。    <br />    開眼猶殘夢，抬身便恐融。卻成雙翅蝶，還繞庳花叢。    <br />    何處生春早，春生曉鏡中。手寒勻面粉，鬟動倚簾風。    <br />    宿霧梅心滴，朝光幕上融。思牽梳洗懶，空拔綠絲叢。    <br />    何處生春早，春生綺戶中。玉櫳穿細日，羅幔張輕風。    <br />    柳軟腰支嫩，梅香密氣融。獨眠傍妒物，偷鏟合歡叢。    <br />    何處生春早，春生老病中。土膏蒸足腫，天暖癢頭風。    <br />    似覺肌膚展，潛知血氣融。又添新一歲，衰白轉成叢。    <br />    何處生春早，春生客思中。旅魂驚北雁，鄉信是東風。    <br />    縱有心灰動，無由鬢雪融。未知開眼日，空繞未開叢。    <br />    何處生春早，春生濛雨中。裛塵微有氣，拂面細如風。    <br />    柳誤啼珠密，梅驚粉汗融。滿空愁淡淡，應豫憶芳叢。   </p>   <p>    <b>     <font color=\"#FF6600\">嘉陵水</font>    </b>    <br />    爾是無心水，東流有恨無。我心無說處，也共爾何殊。   </p>   <p>    <b>     <font color=\"#FF6600\">漫天嶺贈僧</font>    </b>    <br />    五上兩漫天，因師懺業緣。漫天無盡日，浮世有窮年。   </p>   <p>    <b>     <font color=\"#FF6600\">百牢關</font>    </b>    <br />    天上無窮路，生期七十間。那堪九年內，五度百牢關。   </p>   <p>    <font color=\"#FF6600\">     <b>二月十九日酬王十八全素（此後有酬和並次用本韻）</b>    </font>    <br />    君念世上川，嗟予老瘴天。那堪十日內，又長白頭年。   </p>   <p>    <b>     <font color=\"#FF6600\">滎陽鄭公以稹寓居嚴茅有池塘之勝寄詩四首因有意獻</font>    </b>    <br />    激射分流闊，灣環此地多。暫停隨梗浪，猶閱敗霜荷。    <br />    恨阻還江勢，思深到海波。自傷才畎澮，其奈贈珠何。   </p>   <p>    <b>     <font color=\"#FF6600\">酬樂天寄蘄州簟</font>    </b>    <br />    蘄簟未經春，君先拭翠筠。知為熱時物，預與瘴中人。    <br />    碾玉連心潤，編牙小片珍。霜凝青汗簡，冰透碧游鱗。    <br />    水魄輕涵黛，琉璃薄帶塵。夢成傷冷滑，驚臥老龍身。   </p>   <p>    <b>     <font color=\"#FF6600\">酬李浙西先因從事見寄之作</font>    </b>    <br />    近日金鑾直，親於漢珥貂。內人傳帝命，丞相讓吾僚。    <br />    浙郡懸旌遠，長安諭日遙。因君蕊珠贈，還一夢煙霄。   </p>   <p>    <b>     <font color=\"#FF6600\">酬周從事望海亭見寄</font>    </b>    <br />    年老無流輩，行稀足薜蘿。熱時憐水近，高處見山多。    <br />    衣袖長堪舞，喉嚨轉解歌。不辭狂復醉，人世有風波。   </p>   <p>    <b>     <font color=\"#FF6600\">代杭民答樂天</font>    </b>    <br />    翠幕籠斜日，朱衣儼別筵。管弦淒欲罷，城郭望依然。    <br />    路溢新城市，農開舊廢田。春坊幸無事，何惜借三年。   </p>   <p>    <b>     <font color=\"#FF6600\">杏園（此後並校書郎已前詩）</font>    </b>    <br />    浩浩長安車馬塵，狂風吹送每年春。門前本是虛空界，何事栽花誤世人。   </p>   <p>    <font color=\"#FF6600\">     <b>菊花</b>    </font>    <br />    秋叢繞捨似陶家，遍繞籬邊日漸斜。不是花中偏愛菊，此花開盡更無花。   </p>   <p>    <b>     <font color=\"#FF6600\">酬哥舒大少府寄同年科第</font>    </b>    <br />    前年科第偏年少，未解知羞最愛狂。九陌爭馳好鞍馬，八人同著綵衣裳。    <br />    自言行樂朝朝是，豈料浮生漸漸忙。賴得官閒且疏散，到君花下憶諸郎。   </p>   <p>    <font color=\"#FF6600\">     <b>幽棲</b>    </font>    <br />    野人自愛幽棲所，近對長松遠是山。盡日望雲心不繫，有時看月夜方閒。    <br />    壺中天地乾坤外，夢裡身名旦暮間。遼海若思千歲鶴，且留城市會飛還。   </p>   <p>    <b>     <font color=\"#FF6600\">清都春霽，寄胡三、吳十一</font>    </b>    <br />    蕊珠宮殿經微雨，草樹無塵耀眼光。白日當空天氣暖，好風飄樹柳陰涼。    <br />    蜂憐宿露攢芳久，燕得新泥拂戶忙。時節催年春不住，武陵花謝憶諸郎。   </p>   <p>    <font color=\"#FF6600\">     <b>華岳寺</b>    </font>    <br />    山前古寺臨長道，來往淹留為愛山。雙燕營巢始西別，百花成子又東還。    <br />    暝驅羸馬頻看堠，曉聽鳴雞欲度關。羞見竇師無外役，竹窗依舊老身閒。   </p>   <p>    <b>     <font color=\"#FF6600\">天壇上境</font>    </b>    <br />    野人性僻窮深僻，芸署官閒不似官。萬里洞中朝玉帝，九光霞外宿天壇。    <br />    洪漣浩渺東溟曙，白日低回上境寒。因為南昌檢仙籍，馬君家世奉還丹。   </p>   <p>    <b>     <font color=\"#FF6600\">尋西明寺僧不在</font>    </b>    <br />    春來日日到西林，飛錫經行不可尋。蓮池舊是無波水，莫逐狂風起浪心。   </p>   <p>    <b>     <font color=\"#FF6600\">與吳侍御春遊</font>    </b>    <br />    蒼龍闕下陪驄馬，紫閣峰頭見白雲。滿眼流光隨日度，今朝花落更紛紛。   </p>   <p>    <font color=\"#FF6600\">     <b>晚春</b>    </font>    <br />    晝靜簾疏燕語頻，雙雙斗雀動階塵。柴扉日暮隨風掩，落盡閒花不見人。   </p>   <p>    <b>     <font color=\"#FF6600\">先醉</font>    </b>    <br />    今日樽前敗飲名，三杯未盡不能傾。怪來花下長先醉，半是春風蕩酒情。   </p>   <p>    <font color=\"#FF6600\">     <b>獨醉</b>    </font>    <br />    一樹芳菲也當春，漫隨車馬擁行塵。桃花解笑鶯能語，自醉自眠那藉人。   </p>   <p>    <b>     <font color=\"#FF6600\">宿醉</font>    </b>    <br />    風引春心不自由，等閒沖席飲多籌。朝來始向花前覺，度卻醒時一夜愁。   </p>   <p>    <b>     <font color=\"#FF6600\">懼醉（答盧子蒙）</font>    </b>    <br />    聞道秋來怯夜寒，不辭泥水為杯盤。慇勤懼醉有深意，愁到醒時燈火闌。   </p>   <p>    <b>     <font color=\"#FF6600\">羨醉</font>    </b>    <br />    綺陌高樓競醉眠，共期憔悴不相憐。也應自有尋春日，虛度而今正少年。   </p>   <p>    <b>     <font color=\"#FF6600\">憶醉</font>    </b>    <br />    自歎旅人行意速，每嫌杯酒緩歸期。今朝偏遇醒時別，淚落風前憶醉時。   </p>   <p>    <b>     <font color=\"#FF6600\">病醉（戲作吳吟，贈盧十九經濟張三十四弘辛丈丘度）</font>    </b>    <br />    醉伴見儂因病酒，道儂無酒不相窺。那知下藥還沽底，人去人來剩一卮。   </p>   <p>    <b>     <font color=\"#FF6600\">擬醉（自此至《狂醉》，皆是夕所賦）</font>    </b>    <br />    九月閒宵初向火，一樽清酒始行杯。憐君城外遙相憶，冒雨沖泥黑地來。   </p>   <p>    <b>     <font color=\"#FF6600\">勸醉</font>    </b>    <br />    竇家能釀銷愁酒，但是愁人便與銷。願我共君俱寂寞，只應連夜復連朝。   </p>   <p>    <font color=\"#FF6600\">     <b>任醉</b>    </font>    <br />    本怕酒醒渾不飲，因君相勸覺情來。慇勤滿酌從聽醉，乍可欲醒還一杯。   </p>   <p>    <b>     <font color=\"#FF6600\">同醉（呂子元、庾及之、杜歸和同隱客泛韋氏池）</font>    </b>    <br />    柏樹台中推事人，杏花壇上煉形真。心源一種閒如水，同醉櫻桃林下春。   </p>   <p>    <b>     <font color=\"#FF6600\">狂醉</font>    </b>    <br />    一自柏台為御史，二年辜負兩京春。峴亭今日顛狂醉，舞引紅娘亂打人。   </p>   <p>    <b>     <font color=\"#FF6600\">伴僧行</font>    </b>    <br />    春來求事百無成，因向愁中識道情。花滿杏園千萬樹，幾人能伴老僧行。   </p>   <p>    <b>     <font color=\"#FF6600\">古寺</font>    </b>    <br />    古寺春餘日半斜，竹風蕭爽勝人家。花時不到有花院，意在尋僧不在花。   </p>   <p>    <b>     <font color=\"#FF6600\">定僧</font>    </b>    <br />    落魄閒行不著家，遍尋春寺賞年華。野僧偶向花前定，滿樹狂風滿樹花。   </p>   <p>    <b>     <font color=\"#FF6600\">觀心處</font>    </b>    <br />    滿坐喧喧笑語頻，獨憐方丈了無塵。燈前便是觀心處，要似觀心有幾人。   </p>   <p>    <font color=\"#FF6600\">     <b>智度師二首</b>    </font>    <br />    四十年前馬上飛，功名藏盡擁禪衣。石榴園下擒生處，獨自閒行獨自歸。   </p>   <p>三陷思明三突圍，鐵衣拋盡衲禪衣。天津橋上無人識，閒憑欄杆望落暉。</p>   <p>    <font color=\"#FF6600\">     <b>西明寺牡丹</b>    </font>    <br />    花向琉璃地上生，光風炫轉紫雲英。自從天女盤中見，直至今朝眼更明。   </p>   <p>    <b>     <font color=\"#FF6600\">憶楊十二</font>    </b>    <br />    去時芍葯才堪贈，看卻殘花已度春。只為情深偏愴別，等閒相見莫相親。   </p>   <p>    <b>     <font color=\"#FF6600\">送復夢赴韋令幕</font>    </b>    <br />    世上於今重檢身，吾徒耽酒作狂人。西曹舊事多持法，慎莫吐他丞相茵。   </p>   <p>    <b>     <font color=\"#FF6600\">送劉太白（太白居從善坊）</font>    </b>    <br />    洛陽大底居人少，從善坊西最寂寥。想得劉君獨騎馬，古堤愁樹隔中橋。   </p>   <p>    <b>     <font color=\"#FF6600\">奉誠園（馬司徒舊宅）</font>    </b>    <br />    蕭相深誠奉至尊，舊居求作奉誠園。秋來古巷無人掃，樹滿空牆閉戟門。   </p>   <p>    <b>     <font color=\"#FF6600\">與太白同之東洛至櫟陽太白染疾駐行…雪後望山</font>    </b>    <br />    共作洛陽千里伴，老劉因疾駐行軒。今朝獨自山前立，雪滿三峰倚寺門。   </p>   <p>    <b>     <font color=\"#FF6600\">野狐泉柳林</font>    </b>    <br />    去日野狐泉上柳，紫牙初綻拂眉低。秋來寥落驚風雨，葉滿空林踏作泥。   </p>   <p>    <font color=\"#FF6600\">     <b>酬胡三憑人問牡丹</b>    </font>    <br />    竊見胡三問牡丹，為言依舊滿西欄。花時何處偏相憶，寥落衰紅雨後看。   </p>   <p>    <b>     <font color=\"#FF6600\">酬樂天秋興見贈…莫怪獨吟秋興苦比君校近二毛年</font>    </b>    <br />    勸君休作悲秋賦，白髮如星也任垂。畢竟百年同是夢，長年何異少何為。   </p>   <p>    <b>     <font color=\"#FF6600\">雪後宿同軌店，上法護寺鐘樓望月</font>    </b>    <br />    滿山殘雪滿山風，野寺無門院院空。煙火漸稀孤店靜，月明深夜古樓中。   </p>   <p>    <b>     <font color=\"#FF6600\">陪韋尚書丈歸履信宅，因贈韋氏兄弟</font>    </b>    <br />    紫垣騶騎入華居，公子文衣護錦輿。眠閣書生復何事，也騎羸馬從尚書。   </p>   <p>    <b>     <font color=\"#FF6600\">永貞二年正月二日上御丹鳳樓赦天下…不及盛觀</font>    </b>    <br />    春來饒夢慵朝起，不看千官擁御樓。卻著閒行是忙事，數人同傍曲江頭。   </p>   <p>    <b>     <font color=\"#FF6600\">韋居守晚歲常言退休之志因署其居曰大隱洞…因贈絕句</font>    </b>    <br />    謝公潛有東山意，已向朱門啟洞門。大隱猶疑戀朝市，不知名作罷歸園。   </p>   <p>    <b>     <font color=\"#FF6600\">贈李十二牡丹花片，因以餞行</font>    </b>    <br />    鶯澀餘聲絮墮風，牡丹花盡葉成叢。可憐顏色經年別，收取朱欄一片紅。   </p>   <p>    <b>     <font color=\"#FF6600\">題李十一修行裡居壁</font>    </b>    <br />    雲闕朝回塵騎合，杏花春盡曲江閒。憐君雖在城中住，不隔人家便是山。   </p>   <p>    <font color=\"#FF6600\">     <b>靖安窮居</b>    </font>    <br />    喧靜不由居遠近，大都車馬就權門。野人住處無名利，草滿空階樹滿園。   </p>   <p>    <font color=\"#FF6600\">     <b>贈樂天</b>    </font>    <br />    等閒相見銷長日，也有閒時更學琴。不是眼前無外物，不關心事不經心。   </p>   <p>    <b>     <font color=\"#FF6600\">使東川‧駱口驛二首</font>    </b>    <br />    郵亭壁上數行字，崔李題名王白詩。盡日無人共言語，不離牆下至行時。   </p>   <p>二星徼外通蠻服，五夜燈前草御文。我到東川恰相半，向南看月北看雲。</p>   <p>    <b>     <font color=\"#FF6600\">使東川‧清明日</font>    </b>    <br />    常年寒食好風輕，觸處相隨取次行。今日清明漢江上，一身騎馬縣官迎。   </p>   <p>    <b>     <font color=\"#FF6600\">使東川‧亞枝紅</font>    </b>    <br />    平陽池上亞枝紅，悵望山郵事事同。還向萬竿深竹裡，一枝渾臥碧流中。   </p>   <p>    <b>     <font color=\"#FF6600\">使東川‧梁州夢</font>    </b>    <br />    夢君同繞曲江頭，也向慈恩院院遊。亭吏呼人排去馬，所驚身在古梁州。   </p>   <p>    <b>     <font color=\"#FF6600\">使東川‧南秦雪</font>    </b>    <br />    帝城寒盡臨寒食，駱谷春深未有春。才見嶺頭雲似蓋，已驚巖下雪如塵。    <br />    千峰筍石千株玉，萬樹松蘿萬朵銀。飛鳥不飛猿不動，青驄御史上南秦。   </p>   <p>    <b>     <font color=\"#FF6600\">使東川‧江樓月</font>    </b>    <br />    嘉陵江岸驛樓中，江在樓前月在空。月色滿床兼滿地，江聲如鼓復如風。    <br />    誠知遠近皆三五，但恐陰晴有異同。萬一帝鄉還潔白，幾人潛傍杏園東。   </p>   <p>    <font color=\"#FF6600\">     <b>使東川‧慚問囚</b>    </font>    <br />    司馬子微壇上頭，與君深結白雲儔。尚平村落擬連買，王屋山泉為別遊。    <br />    各待陸渾求一尉，共資三徑便同休。那知今日蜀門路，帶月夜行緣問囚。   </p>   <p>    <b>     <font color=\"#FF6600\">使東川‧江上行</font>    </b>    <br />    悶見漢江流不息，悠悠漫漫竟何成。江流不語意相問，何事遠來江上行。   </p>   <p>    <b>     <font color=\"#FF6600\">使東川‧漢江上笛</font>    </b>    <br />    小年為寫遊梁賦，最說漢江聞笛愁。今夜聽時在何處，月明西縣驛南樓。   </p>   <p>    <b>     <font color=\"#FF6600\">使東川‧郵亭月</font>    </b>    <br />    君多務實我多情，大抵偏嗔步月明。今夜山郵與蠻嶂，君應堅臥我還行。   </p>   <p>    <b>     <font color=\"#FF6600\">使東川‧嘉陵驛二首（篇末有懷）</font>    </b>    <br />    嘉陵驛上空床客，一夜嘉陵江水聲。仍對牆南滿山樹，野花撩亂月朧明。   </p>   <p>牆外花枝壓短牆，月明還照半張床。無人會得此時意，一夜獨眠西畔廊。</p>   <p>    <b>     <font color=\"#FF6600\">使東川‧百牢關（奉使推小吏任敬仲）</font>    </b>    <br />    嘉陵江上萬重山，何事臨江一破顏。自笑只緣任敬仲，等閒身度百牢關。   </p>   <p>    <font color=\"#FF6600\">     <b>使東川‧江花落</b>    </font>    <br />    日暮嘉陵江水東，梨花萬片逐江風。江花何處最腸斷，半落江流半在空。   </p>   <p>    <font color=\"#FF6600\">     <b>使東川‧嘉陵江二首</b>    </font>    <br />    秦人惟識秦中水，長想吳江與蜀江。今日嘉川驛樓下，可憐如練繞明窗。   </p>   <p>千里嘉陵江水聲，何年重繞此江行。只應添得清宵夢，時見滿江流月明。</p>   <p>    <b>     <font color=\"#FF6600\">使東川‧西縣驛</font>    </b>    <br />    去時樓上清明夜，月照樓前撩亂花。今日成陰復成子，可憐春盡未還家。   </p>   <p>    <b>     <font color=\"#FF6600\">使東川‧望喜驛</font>    </b>    <br />    滿眼文書堆案邊，眼昏偷得暫時眠。子規驚覺燈又滅，一道月光橫枕前。   </p>   <p>    <b>     <font color=\"#FF6600\">使東川‧好時節</font>    </b>    <br />    身騎驄馬峨眉下，面帶霜威卓氏前。虛度東川好時節，酒樓原被蜀兒眠。   </p>   <p>    <b>     <font color=\"#FF6600\">使東川‧夜深行</font>    </b>    <br />    夜深猶自繞江行，震地江聲似鼓聲。漸見戍樓疑近驛，百牢關吏火前迎。   </p>   <p>    <b>     <font color=\"#FF6600\">使東川‧望驛台（三月盡）</font>    </b>    <br />    可憐三月三旬足，悵望江邊望驛台。料得孟光今日語，不曾春盡不歸來。   </p>   <p>    <font color=\"#FF6600\">     <b>贈咸陽少府蕭郎</b>    </font>    <br />    莫怪逢君淚每盈，仲由多感有深情。陸家幼女託良婿，阮氏諸房無外生。    <br />    顧我自傷為弟拙，念渠能繼事姑名。別時何處最腸斷，日暮渭陽驅馬行。   </p>   <p>    <font color=\"#FF6600\">     <b>贈呂三校書</b>    </font>    <br />    同年同拜校書郎，觸處潛行爛熳狂。共佔花園爭趙辟，競添錢貫定秋娘。    <br />    七年浮世皆經眼，八月閒宵忽並床。語到欲明歡又泣，傍人相笑兩相傷。   </p>   <p>    <b>     <font color=\"#FF6600\">封書</font>    </b>    <br />    鶴台南望白雲關，城市猶存暫一還。書出步虛三百韻，蕊珠文字在人間。   </p>   <p>    <b>     <font color=\"#FF6600\">仁風李著作園醉後寄李十</font>    </b>    <br />    朧明春月照花枝，花下音聲是管兒。卻笑西京李員外，五更騎馬趁朝時。   </p>   <p>    <font color=\"#FF6600\">     <b>燈影</b>    </font>    <br />    洛陽晝夜無車馬，漫掛紅紗滿樹頭。見說平時燈影裡，玄宗潛伴太真遊。   </p>   <p>    <b>     <font color=\"#FF6600\">貶江陵途中寄樂天、杓直杓直…鐵樂天以拾遺在翰林</font>    </b>    <br />    想到江陵無一事，酒杯書卷綴新文。紫芽嫩茗和枝採，朱橘香苞數瓣分。    <br />    暇日上山狂逐鹿，凌晨過寺飽看雲。算緡草詔終須解，不敢將心遠羨君。   </p>   <p>    <b>     <font color=\"#FF6600\">渡漢江（去年春，奉使東川，經嶓塚山下）</font>    </b>    <br />    嶓塚去年尋漾水，襄陽今日渡江濆。山遙遠樹才成點，浦靜沉碑欲辨文。    <br />    萬里朝宗誠可羨，百川流入渺難分。鯢鯨歸穴東溟溢，又作波濤隨伍員。   </p>   <p>    <font color=\"#FF6600\">     <b>哀病驄呈致用</b>    </font>    <br />    櫪上病驄啼褭褭，江邊廢宅路迢迢。自經梅雨長垂耳，乍食菰蔣欲折腰。    <br />    金絡頭銜光未滅，玉花衫色瘦來燋。曾聽禁漏驚衙鼓，慣蹋康衢怕小橋。    <br />    半夜雄嘶心不死，日高饑臥尾還搖。龍媒薄地天池遠，何事牽牛在碧霄。   </p>   <p>    <font color=\"#FF6600\">     <b>送嶺南崔侍御</b>    </font>    <br />    我是北人長北望，每嗟南雁更南飛。君今又作嶺南別，南雁北歸君未歸。    <br />    洞主參承驚豸角，島夷安集慕霜威。黃家賊用    <a target=\"_blank\" href=\"http://140.111.1.40/yitic/frc/frc15188.htm\">●</a>刀利，白水郎行旱地稀。    <br />    蜃吐朝光樓隱隱，鰲吹細浪雨霏霏。毒龍蛻骨轟雷鼓，野象埋牙斸石磯。    <br />    火布垢塵須火浣，木綿溫軟當綿衣。桄榔面磣檳榔澀，海氣常昏海日微。    <br />    蛟老變為妖婦女，舶來多賣假珠璣。此中無限相憂事，請為慇勤事事依。   </p>   <p>    <b>     <font color=\"#FF6600\">酬樂天八月十五夜禁中獨直玩月見寄</font>    </b>    <br />    一年秋半月偏深，況就煙霄極賞心。金鳳台前波漾漾，玉鉤簾下影沉沉。    <br />    宴移明處清蘭路，歌待新詞促翰林。何意枚皋正承詔，瞥然塵念到江陰。   </p>   <p>    <b>     <font color=\"#FF6600\">予病瘴，樂天寄通中散、碧腴垂雲膏…因有酬答</font>    </b>    <br />    紫河變煉紅霞散，翠液煎研碧玉英。金籍真人天上合，鹽車病驥軛前驚。    <br />    愁腸欲轉蛟龍吼，醉眼初開日月明。唯有思君治不得，膏銷雪盡意還生。   </p>   <p>    <b>     <font color=\"#FF6600\">陪諸公遊故江西韋大夫通德湖舊居有感…韋大夫舊僚也</font>    </b>    <br />    高墉行馬接通湖，巨壑藏舟感大夫。塵壁暗埋悲舊札，風簾吹斷落殘珠。    <br />    煙波漾日侵頹岸，狐兔奔叢拂坐隅。唯有滿園桃李下，膺門偏拜阮元瑜。   </p>   <p>    <b>     <font color=\"#FF6600\">送友封二首（黔府竇鞏字友封）</font>    </b>    <br />    桃葉成陰燕引雛，南風吹浪颭檣烏。瘴雲拂地黃梅雨，明月滿帆青草湖。    <br />    迢遞旅魂歸去遠，顛狂酒興病來孤。知君兄弟憐詩句，遍為姑將惱大巫。    <br />    惠和坊里當時別，豈料江陵送上船。鵬翼張風期萬里，馬頭無角已三年。    <br />    甘將泥尾隨龜後，尚有雲心在鶴前。若見中丞忽相問，為言腰折氣沖天。   </p>   <p>    <font color=\"#FF6600\">     <b>放言五首</b>    </font>    <br />    近來逢酒便高歌，醉舞詩狂漸欲魔。五斗解酲猶恨少，十分飛盞未嫌多。    <br />    眼前仇敵都休問，身外功名一任他。死是等閒生也得，擬將何事奈吾何。   </p>   <p>莫將心事厭長沙，雲到何方不是家。酒熟餔糟學漁父，飯來開口似神鴉。    <br />    竹枝待鳳千莖直，柳樹迎風一向斜。總被天公沾雨露，等頭成長盡生涯。   </p>   <p>霆轟電烻數聲頻，不奈狂夫不藉身。縱使被雷燒作燼，寧殊埋骨揚為塵。    <br />    得成蝴蝶尋花樹，儻化江魚掉錦鱗。必若乖龍在諸處，何須驚動自來人。   </p>   <p>安得心源處處安，何勞終日望林巒。玉英惟向火中冷，蓮葉原來水上乾。    <br />    甯戚飯牛圖底事，陸通歌鳳也無端。孫登不語啟期樂，各自當情各自歡。   </p>   <p>三十年來世上行，也曾狂走趁浮名。兩回左降須知命，數度登朝何處榮。    <br />    乞我杯中松葉滿，遮渠肘上柳枝生。他時定葬燒缸地，賣與人家得酒盛。   </p>   <p>    <b>     <font color=\"#FF6600\">劉二十八以文石枕見贈仍題絕句以將厚意…兼廣為四韻</font>    </b>    <br />    枕截文瓊珠綴篇，野人酬贈壁州鞭。用長時節君須策，泥醉風雲我要眠。    <br />    歌眄彩霞臨藥灶，執陪仙仗引爐煙。張騫卻上知何日，隨會歸期在此年。   </p>   <p>    <b>     <font color=\"#FF6600\">奉和嚴司空重陽日同崔常侍崔郎中…登龍山落帽台佳宴</font>    </b>    <br />    謝公愁思眇天涯，蠟屐登高為菊花。貴重近臣光綺席，笑憐從事落烏紗。    <br />    萸房暗綻紅珠朵，茗碗寒供白露芽。詠碎龍山歸去號，馬奔流電妓奔車。   </p>   <p>    <font color=\"#FF6600\">     <b>送王十一郎遊剡中</b>    </font>    <br />    越州都在浙河灣，塵土消沉景象閒。百里油盆鏡湖水，千峰鈿朵會稽山。    <br />    軍城樓閣隨高下，禹廟煙霞自往還。想得玉郎乘畫舸，幾回明月墜雲間。   </p>   <p>    <font color=\"#FF6600\">     <b>送友封</b>    </font>    <br />    輕風略略柳欣欣，晴色空濛遠似塵。斗柄未回猶帶閏，江痕潛上已生春。    <br />    蘭成宅裡尋枯樹，宋玉亭前別故人。心斷洛陽三兩處，窈娘堤抱古天津。   </p>   <p>    <b>     <font color=\"#FF6600\">送致用</font>    </b>    <br />    淚沾雙袖血成文，不為悲身為別君。望鶴眼穿期海外，待烏頭白老江濆。    <br />    遙看逆浪愁翻雪，漸失征帆錯認雲。欲識九迴腸斷處，潯陽流水逐條分。   </p>   <p>    <b>     <font color=\"#FF6600\">早春登龍山靜勝寺時非休浣司空特許是行因贈幕中諸公</font>    </b>    <br />    謝傅知憐景氣新，許尋高寺望江春。龍文遠水吞平岸，羊角輕風旋細塵。    <br />    山茗粉含鷹觜嫩，海榴紅綻錦窠勻。歸來笑問諸從事，佔得閒行有幾人。   </p>   <p>    <b>     <font color=\"#FF6600\">書樂天紙</font>    </b>    <br />    金鑾殿裡書殘紙，乞與荊州元判司。不忍拈將等閒用，半封京信半題詩。   </p>   <p>    <font color=\"#FF6600\">     <b>酬孝甫見贈十首（各酬本意，次用舊韻）</b>    </font>    <br />    宋玉秋來續楚詞，陰鏗官漫足閒詩。親情書札相安慰，多道蕭何作判司。   </p>   <p>杜甫天材頗絕倫，每尋詩卷似情親。憐渠直道當時語，不著心源傍古人。</p>   <p>十歲荒狂任博徒，挼莎五木擲梟盧。野詩良輔偏憐假，長借金鞍迓酒胡。</p>   <p>曾經綽立侍丹墀，綻蕊宮花拂面枝。雉尾扇開朝日出，柘黃衫對碧霄垂。</p>   <p>一自低心翰墨場，箭    <a target=\"_blank\" href=\"http://140.111.1.40/yitic/frc/frc15771.htm\">●</a>拋盡負書囊。近來兼愛休糧藥，柏葉紗羅雜豆黃。   </p>   <p>莫笑風塵滿病顏，此生原在有無間。捲舒蓮葉終難濕，去住雲心一種閒。</p>   <p>無事拋棋侵虎口，幾時開眼復聯行。終須殺盡緣邊敵，四面通同掩大荒。</p>   <p>原憲甘貧每自開，子春傷足少人哀。巷南唯有陳居士，時學文殊一問來。</p>   <p>每識閒人如未識，與君相識更相憐。經旬不解來過宿，忍見空床夜夜眠。</p>   <p>開坼新詩展大璆，明珠炫轉玉音浮。酬君十首三更坐，減卻常時半夜愁。</p>   <p>    <b>     <font color=\"#FF6600\">和樂天招錢蔚章看山絕句</font>    </b>    <br />    碧落招邀閒曠望，黃金城外玉方壺。人間還有大江海，萬里煙波天上無。   </p>   <p>    <b>     <font color=\"#FF6600\">折枝花贈行</font>    </b>    <br />    櫻桃花下送君時，一寸春心逐折枝。別後相思最多處，千株萬片繞林垂。   </p>   <p>    <b>     <font color=\"#FF6600\">寄劉頗二首</font>    </b>    <br />    平生嗜酒顛狂甚，不許諸公占丈夫。唯愛劉君一片膽，近來還敢似人無。   </p>   <p>前年碣石煙塵起，共看官軍過洛城。無限公卿因戰得，與君依舊綠衫行。</p>   <p>    <b>     <font color=\"#FF6600\">晨起送使，病不行，因過王十一館居二首</font>    </b>    <br />    自笑今朝誤夙興，逢他御史瘧相仍。過君未起房門掩，深映寒窗一盞燈。   </p>   <p>密宇深房小火爐，飯香魚熟近中廚。野人愛靜仍耽寢，自問黃昏肯去無。</p>   <p>    <b>     <font color=\"#FF6600\">送孫勝</font>    </b>    <br />    桐花暗澹柳惺    <a target=\"_blank\" href=\"http://140.111.1.40/yitic/frc/frc03894.htm\">●</a>，池帶輕波柳帶風。今日與君臨水別，可憐春盡宋亭中。   </p>   <p>    <b>     <font color=\"#FF6600\">遊三寺回呈上府主嚴司空時因尋寺…故以詩自誚爾</font>    </b>    <br />    謝公恣縱顛狂掾，觸處閒行許自由。舉板支頤對山色，當筵吹帽落台頭。    <br />    貪緣稽首他方佛，無暇精心滿縣囚。莫責尋常吐茵吏，書囊赤白報君侯。   </p>   <p>    <font color=\"#FF6600\">     <b>遠望</b>    </font>    <br />    滿眼傷心冬景和，一山紅樹寺邊多。仲宣無限思鄉淚，漳水東流碧玉波。   </p>   <p>    <b>     <font color=\"#FF6600\">早春尋李校書</font>    </b>    <br />    款款春風澹澹雲，柳枝低作翠櫳裙。梅含雞舌兼紅氣，江弄瓊花散綠紋。    <br />    帶霧山鶯啼尚小，穿沙蘆筍葉才分。今朝何事偏相覓，撩亂芳情最是君。   </p>   <p>    <b>     <font color=\"#FF6600\">過襄陽樓呈上府主嚴司空樓在江陵節度使宅北隅</font>    </b>    <br />    襄陽樓下樹陰成，荷葉如錢水面平。拂水柳花千萬點，隔林鶯舌兩三聲。    <br />    有時水畔看雲立，每日樓前信馬行。早晚暫教王粲上，庾公應待月分明。   </p>   <p>    <b>     <font color=\"#FF6600\">八月六日與僧如展、前松滋主簿韋戴同遊碧澗寺…平聲韻</font>    </b>    <br />    空闊長江礙鐵圍，高低行樹倚巖扉。穿廊玉澗噴紅旭，踴塔金輪拆翠微。    <br />    草引風輕馴虎睡，洞驅雲入毒龍歸。他生莫忘靈山別，滿壁人名後會稀。   </p>   <p>    <b>     <font color=\"#FF6600\">奉和竇容州</font>    </b>    <br />    明公莫訝容州遠，一路瀟湘景氣濃。斑竹初成二妃廟，碧蓮遙聳九疑峰。    <br />    禁林聞道長傾鳳，池水那能久滯龍。自歎風波去無極，不知何日又相逢。   </p>   <p>    <b>     <font color=\"#FF6600\">盧頭陀詩</font>    </b>    <br />    盧師深話出家由，剃盡心花始剃頭。馬哭青山別車匿，鵲飛螺髻見羅    <a target=\"_blank\" href=\"http://140.111.1.40/yitic/frc/frc08427.htm\">●</a>。    <br />    還來舊日經過處，似隔前身夢寐遊。為向八龍兄弟說，他生緣會此生休。   </p>   <p>    <font color=\"#FF6600\">     <b>醉別盧頭陀</b>    </font>    <br />    醉迷狂象別吾師，夢覺觀空始自悲。盡日笙歌人散後，滿江風雨獨醒時。    <br />    心超幾地行無處，雲到何天住有期。頓見佛光身上出，已蒙衣內綴摩尼。   </p>   <p>    <b>     <font color=\"#FF6600\">陪張湖南宴望岳樓，稹為監察御史張中丞知雜事</font>    </b>    <br />    觀象樓前奉末班，絳峰只似殿庭間。今日高樓重陪宴，雨籠衡岳是南山。   </p>   <p>    <font color=\"#FF6600\">     <b>岳陽樓</b>    </font>    <br />    岳陽樓上日銜窗，影到深潭赤玉幢。悵望殘春萬般意，滿欞湖水入西江。   </p>   <p>    <b>     <font color=\"#FF6600\">寄庾敬休</font>    </b>    <br />    小來同在曲江頭，不省春時不共遊。今日江風好暄暖，可憐春盡古湘州。   </p>   <p>    <b>     <font color=\"#FF6600\">花栽二首（一作買花栽）</font>    </b>    <br />    買得山花一兩栽，離鄉別土易摧頹。欲知北客居南意，看取南花北地來。   </p>   <p>南花北地種應難，且向船中盡日看。縱使將來眼前死，猶勝拋擲在空欄。</p>   <p>    <b>     <font color=\"#FF6600\">宿石磯</font>    </b>    <br />    石磯江水夜潺湲，半夜江風引杜鵑。燈暗酒醒顛倒枕，五更斜月入空船。   </p>   <p>    <font color=\"#FF6600\">     <b>遭風二十韻</b>    </font>    <br />    洞庭瀰漫接天回，一點君山似措杯。暝色已籠秋竹樹，夕陽猶帶舊樓台。    <br />    湘南賈伴乘風信，夏口篙工厄溯洄。後侶逢灘方拽稔，前宗到浦已眠桅。    <br />    俄驚四面雲屏合，坐見千峰雪浪堆。罔象睢盱頻逞怪，石尤翻動忽成災。    <br />    勝凌豈但河宮溢，坱軋渾憂地軸摧。疑是陰兵致昏黑，果聞靈鼓借喧豗。    <br />    龍歸窟穴深潭漩，蜃作波濤古岸頹。水客暗遊燒野火，楓人夜長吼春雷。    <br />    浸淫沙市兒童亂，汩沒汀洲雁鶩哀。自歎生涯看轉燭，更悲商旅哭沉財。    <br />    檣烏斗折頭倉掉，水狗斜傾尾纜開。在昔詎慚橫海志，此時甘乏濟川才。    <br />    歷陽舊事曾為鱉，鯀穴相傳有化能。閉目唯愁滿空電，冥心真類不然灰。    <br />    那知否極休徵至，漸覺宵分曙氣催。怪族潛收湖黯湛，幽妖盡走日崔嵬。    <br />    紫衣將校臨船問，白馬君侯傍柳來。喚上驛亭還酩酊，兩行紅袖拂樽罍。   </p>   <p>    <b>     <font color=\"#FF6600\">贈崔元儒</font>    </b>    <br />    慇勤夏口阮元瑜，二十年前舊飲徒。最愛輕欺杏園客，也曾辜負酒家胡。    <br />    些些風景閒猶在，事事顛狂老漸無。今日頭盤三兩擲，翠娥潛笑白髭鬚。   </p>   <p>    <b>     <font color=\"#FF6600\">鄂州寓館嚴澗宅（時澗不在）</font>    </b>    <br />    鳳有高梧鶴有松，偶來江外寄行蹤。花枝滿院空啼鳥，塵榻無人憶臥龍。    <br />    心想夜閒唯足夢，眼看春盡不相逢。何時最是思君處，月入斜窗曉寺鐘。   </p>   <p>    <b>     <font color=\"#FF6600\">送杜元穎</font>    </b>    <br />    江上五年同送客，與君長羨北歸人。今朝又送君先去，千里洛陽城裡塵。   </p>   <p>    <b>     <font color=\"#FF6600\">貽蜀五首‧病馬詩寄上李尚書</font>    </b>    <br />    萬里長鳴望蜀門，病身猶帶舊瘡痕。遙看雲路心空在，久服鹽車力漸煩。    <br />    尚有高懸雙鏡眼，何由並駕兩朱轓。唯應夜識深山道，忽遇君侯一報恩。   </p>   <p>    <b>     <font color=\"#FF6600\">貽蜀五首‧李中丞表臣</font>    </b>    <br />    韋門同是舊親賓，獨恨潘床簟有塵。十里花溪錦城麗，五年沙尾白頭新。    <br />    倅戎何事勞專席，老掾甘心逐眾人。卻待文星上天去，少分光影照沉淪。   </p>   <p>    <font color=\"#FF6600\">     <b>貽蜀五首‧盧評事子蒙</b>    </font>    <br />    為我慇勤盧子蒙，近來無復昔時同。懶成積疹推難動，禪盡狂心煉到空。    <br />    老愛早眠虛夜月，病妨杯酒負春風。唯公兩弟閒相訪，往往潸然一望公。   </p>   <p>    <b>     <font color=\"#FF6600\">貽蜀五首‧張校書元夫</font>    </b>    <br />    未面西川張校書，書來稠疊頗相於。我聞聲價金應敵，眾道風姿玉不如。    <br />    遠處從人須謹慎，少年為事要舒徐。勸君便是酬君愛，莫比尋常贈鯉魚。   </p>   <p>    <b>     <font color=\"#FF6600\">貽蜀五首‧韋兵曹臧文</font>    </b>    <br />    處處侯門可曳裾，人人爭事蜀尚書。摩天氣直山曾拔，澈底心清水共虛。    <br />    鵬翼已翻君好去，烏頭未變我何如。慇勤為話深相感，不學馮諼待食魚。   </p>   <p>    <b>     <font color=\"#FF6600\">贈嚴童子（嚴司空孫字照郎十歲能賦詩往往有奇句）</font>    </b>    <br />    衛瓘諸孫衛玠珍，可憐雛鳳好青春。解拈玉葉排新句，認得金環識舊身。    <br />    十歲佩觿嬌稚子，八行飛札老成人。楊公莫訝清無業，家有驪珠不復貧。   </p>   <p>    <b>     <font color=\"#FF6600\">桐孫詩（後元和十年詔召入京及通州司馬以後詩）</font>    </b>    <br />    去日桐花半桐葉，別來桐樹老桐孫。城中過盡無窮事，白髮滿頭歸故園。   </p>   <p>    <b>     <font color=\"#FF6600\">西歸絕句十二首</font>    </b>    <br />    雙堠頻頻減去程，漸知身得近京城。春來愛有歸鄉夢，一半猶疑夢裡行。   </p>   <p>五年江上損容顏，今日春風到武關。兩紙京書臨水讀，小桃花樹滿商山。</p>   <p>同歸諫院韋丞相，共貶河南亞大夫。今日還鄉獨憔悴，幾人憐見白髭鬚。</p>   <p>只去長安六日期，多應及得杏花時。春明門外誰相待，不夢閒人夢酒卮。</p>   <p>白頭歸捨意如何，賀處無窮弔亦多。左降去時裴相宅，舊來車馬幾人過。</p>   <p>還鄉何用淚沾襟，一半雲霄一半沉。世事漸多饒悵望，舊曾行處便傷心。</p>   <p>閒遊寺觀從容到，遍問親知次第尋。腸斷裴家光德宅，無人掃地戟門深。</p>   <p>一世營營死是休，生前無事定無由。不知山下東流水，何事長鬚日夜流。</p>   <p>今朝西渡丹河水，心寄丹河無限愁。若到莊前竹園下，慇勤為繞故山流。</p>   <p>寒窗風雪擁深爐，彼此相傷指白鬚。一夜思量十年事，幾人強健幾人無。</p>   <p>雲覆藍橋雪滿溪，須臾便與碧峰齊。風回面市連天合，凍壓花枝著水低。</p>   <p>寒花帶雪滿山腰，著柳冰珠滿碧條。天色漸明回一望，玉塵隨馬度藍橋。</p>   <p>    <b>     <font color=\"#FF6600\">留呈夢得、子厚、致用（題藍橋驛）</font>    </b>    <br />    泉溜才通疑夜磬，燒煙餘暖有春泥。千層玉帳鋪松蓋，五出銀區印虎蹄。    <br />    暗落金烏山漸黑，深埋粉堠路渾迷。心知魏闕無多地，十二瓊樓百里西。   </p>   <p>    <b>     <font color=\"#FF6600\">小碎</font>    </b>    <br />    小碎詩篇取次書，等閒題柱意何如。諸郎到處應相問，留取三行代鯉魚。   </p>   <p>    <b>     <font color=\"#FF6600\">和樂天高相宅</font>    </b>    <br />    莫愁已去無窮事，漫苦如今有限身。二百年來城裡宅，一家知換幾多人。   </p>   <p>    <font color=\"#FF6600\">     <b>和樂天仇家酒</b>    </font>    <br />    病嗟酒戶年年減，老覺塵機漸漸深。飲罷醒餘更惆悵，不如閒事不經心。   </p>   <p>    <b>     <font color=\"#FF6600\">和樂天贈雲寂僧</font>    </b>    <br />    欲離煩惱三千界，不在禪門八萬條。心火自生還自滅，雲師無路與君銷。   </p>   <p>    <b>     <font color=\"#FF6600\">灃西別樂天博載樊宗憲李景信兩秀才…三月三十日相餞送</font>    </b>    <br />    今朝相送自同遊，酒語詩情替別愁。忽到灃西總回去，一身騎馬向通州。   </p>   <p>    <b>     <font color=\"#FF6600\">寄曇、嵩、寂三上人</font>    </b>    <br />    長學對治思苦處，偏將死苦教人間。今因為說無生死，無可對治心更閒。   </p>   <p>    <b>     <font color=\"#FF6600\">題漫天嶺智藏師蘭若僧雲住此二十八年</font>    </b>    <br />    僧臨大道閱浮生，來往憧憧利與名。二十八年何限客，不曾閒見一人行。   </p>   <p>    <b>     <font color=\"#FF6600\">蒼溪縣寄揚州兄弟</font>    </b>    <br />    蒼溪縣下嘉陵水，入峽穿江到海流。憑仗鯉魚將遠信，雁回時節到揚州。   </p>   <p>    <b>     <font color=\"#FF6600\">贈吳渠州從姨兄士則</font>    </b>    <br />    憶昔分襟童子郎，白頭拋擲又他鄉。三千里外巴南恨，二十年前城裡狂。    <br />    寧氏舅甥俱寂寞，荀家兄弟半淪亡。淚因生別兼懷舊，回首江山欲萬行。   </p>   <p>    <font color=\"#FF6600\">     <b>長灘夢李紳</b>    </font>    <br />    孤吟獨寢意千般，合眼逢君一夜歡。慚愧夢魂無遠近，不辭風雨到長灘。   </p>   <p>    <font color=\"#FF6600\">     <b>新政縣</b>    </font>    <br />    新政縣前逢月夜，嘉陵江底看星辰。已聞城上三更鼓，不見心中一個人。    <br />    鬚鬢暗添巴路雪，衣裳無復帝鄉塵。曾沾幾許名兼利，勞動生涯涉苦辛。   </p>   <p>    <font color=\"#FF6600\">     <b>南昌灘</b>    </font>    <br />    渠江明淨峽逶迤，船到明灘拽稔遲。櫓綴動搖妨作夢，巴童指點笑吟詩。    <br />    畬餘宿麥黃山腹，日背殘花白水湄。物色可憐心莫恨，此行都是獨行時。   </p>   <p>    <b>     <font color=\"#FF6600\">見樂天詩</font>    </b>    <br />    通州到日日平西，江館無人虎印泥。忽向破簷殘漏處，見君詩在柱心題。   </p>   <p>    <b>     <font color=\"#FF6600\">夜坐</font>    </b>    <br />    雨滯更愁南瘴毒，月明兼喜北風涼。古城樓影橫空館，濕地蟲聲繞暗廊。    <br />    螢火亂飛秋已近，星辰早沒夜初長。孩提萬里何時見，狼藉家書滿臥床。   </p>   <p>    <b>     <font color=\"#FF6600\">聞樂天授江州司馬</font>    </b>    <br />    殘燈無焰影幢幢，此夕聞君謫九江。垂死病中驚坐起，暗風吹雨入寒窗。   </p>   <p>    <b>     <font color=\"#FF6600\">歲日贈拒非</font>    </b>    <br />    君思曲水嗟身老，我望通州感道窮。同入新年兩行淚，白頭翁坐說城中。   </p>   <p>    <b>     <font color=\"#FF6600\">送盧戡</font>    </b>    <br />    紅樹蟬聲滿夕陽，白頭相送倍相傷。老嗟去日光陰促，病覺今年晝夜長。    <br />    顧我親情皆遠道，念君兄弟欲他鄉。紅旗滿眼襄州路，此別淚流千萬行。   </p>   <p>    <font color=\"#FF6600\">     <b>雨聲</b>    </font>    <br />    風吹竹葉休還動，雨點荷心暗復明。曾向西江船上宿，慣聞寒夜滴篷聲。   </p>   <p>    <b>     <font color=\"#FF6600\">奉和滎陽公離筵作</font>    </b>    <br />    南郡生徒辭絳帳，東山妓樂擁油旌。鈞天排比簫韶待，猶顧人間有別情。   </p>   <p>    <b>     <font color=\"#FF6600\">嘉陵水（此後並通州詩）</font>    </b>    <br />    古時應是山頭水，自古流來江路深。若使江流會人意，也應知我遠來心。   </p>   <p>    <b>     <font color=\"#FF6600\">閬州開元寺壁題樂天詩</font>    </b>    <br />    憶君無計寫君詩，寫盡千行說向誰。題在閬州東寺壁，幾時知是見君時。   </p>   <p>    <b>     <font color=\"#FF6600\">憑李忠州寄書樂天</font>    </b>    <br />    萬里寄書將出峽，卻憑巫峽寄江州。傷心最是江頭月，莫把書將上庾樓。   </p>   <p>    <font color=\"#FF6600\">     <b>得樂天書</b>    </font>    <br />    遠信入門先有淚，妻驚女哭問何如。尋常不省曾如此，應是江州司馬書。   </p>   <p>    <b>     <font color=\"#FF6600\">寄樂天</font>    </b>    <br />    無身尚擬魂相就，身在那無夢往還。直到他生亦相覓，不能空記樹中環。   </p>   <p>    <b>     <font color=\"#FF6600\">酬知退</font>    </b>    <br />    終須修到無修處，聞盡聲聞始不聞。莫著妄心銷彼我，我心無我亦無君。   </p>   <p>    <b>     <font color=\"#FF6600\">通州</font>    </b>    <br />    平生欲得山中住，天與通州繞郡山。睡到日西無一事，月儲三萬買教閒。   </p>   <p>    <font color=\"#FF6600\">     <b>酬樂天書後三韻</b>    </font>    <br />    今日廬峰霞繞寺，昔時鸞殿鳳回書。兩封相去八年後，    <br />    一種俱雲五夜初。漸覺此生都是夢，不能將淚滴雙魚。   </p>   <p>    <font color=\"#FF6600\">     <b>相憶淚</b>    </font>    <br />    西江流水到江州，聞道分成九道流。我滴兩行相憶淚，遣君何處遣人求。    <br />    除非入海無由住，縱使逢灘未擬休。會向伍員潮上見，氣充頑石報心仇。   </p>   <p>    <b>     <font color=\"#FF6600\">喜李十一景信到</font>    </b>    <br />    何事相逢翻有淚，念君緣我到通州。留君剩住君須住，我不自由君自由。   </p>   <p>    <font color=\"#FF6600\">     <b>與李十一夜飲</b>    </font>    <br />    寒夜燈前賴酒壺，與君相對興猶孤。忠州刺史應閒臥，江水猿聲睡得無。   </p>   <p>    <b>     <font color=\"#FF6600\">贈李十一</font>    </b>    <br />    淮水連年起戰塵，油旌三換一何頻。共君前後俱從事，羞見功名與別人。   </p>   <p>    <b>     <font color=\"#FF6600\">寒食日</font>    </b>    <br />    今年寒食好風流，此日一家同出遊。碧水青山無限思，莫將心道是涪州。   </p>   <p>    <b>     <font color=\"#FF6600\">三兄以白角巾寄遺，髮不勝冠，因有感歎</font>    </b>    <br />    病瘴年深渾禿盡，那能勝置角頭巾。暗梳蓬髮羞臨鏡，私戴蓮花恥見人。    <br />    白髮過於冠色白，銀釘少校頷中銀。我身四十猶如此，何況吾兄六十身。   </p>   <p>    <font color=\"#FF6600\">     <b>別李十一五絕</b>    </font>    <br />    巴南分與親情別，不料與君床並頭。為我遠來休悵望，折君災難是通州。   </p>   <p>京城每與閒人別，猶自傷心與白頭。今日別君心更苦，別君緣是在通州。</p>   <p>萬里尚能來遠道，一程那忍便分頭。鳥籠猿檻君應會，十步向前非我州。</p>   <p>來時見我江南岸，今日送君江上頭。別後料添新夢寐，虎驚蛇伏是通州。</p>   <p>聞君欲去潛銷骨，一夜暗添新白頭。明朝別後應腸斷，獨棹破船歸到州。</p>   <p>    <b>     <font color=\"#FF6600\">酬樂天醉別</font>    </b>    <br />    前回一去五年別，此別又知何日回。好住樂天休悵望，匹如原不到京來。   </p>   <p>    <b>     <font color=\"#FF6600\">酬樂天雨後見憶</font>    </b>    <br />    雨滑危梁性命愁，差池一步一生休。黃泉便是通州郡，漸入深泥漸到州。   </p>   <p>    <b>     <font color=\"#FF6600\">和樂天過秘閣書省舊廳</font>    </b>    <br />    聞君西省重徘徊，秘閣書房次第開。壁記欲題三漏合，吏人驚問十年來。    <br />    經排蠹簡憐初校，芸長陳根識舊栽。司馬見詩心最苦，滿身蚊蚋哭煙埃。   </p>   <p>    <b>     <font color=\"#FF6600\">和樂天贈楊秘書</font>    </b>    <br />    舊與楊郎在帝城，搜天斡地覓詩情。曾因並句甘稱小，不為論年便喚兄。    <br />    刮骨直穿由苦鬥，夢腸翻出暫閒行。因君投贈還相和，老去那能競底名。   </p>   <p>    <b>     <font color=\"#FF6600\">和樂天題王家亭子</font>    </b>    <br />    風吹筍籜飄紅砌，雨打桐花盡綠莎。都大資人無暇日，泛池全少買池多。   </p>   <p>    <font color=\"#FF6600\">     <b>酬樂天頻夢微之</b>    </font>    <br />    山水萬重書斷絕，念君憐我夢相聞。我今因病魂顛倒，唯夢閒人不夢君。   </p>   <p>    <font color=\"#FF6600\">     <b>琵琶</b>    </font>    <br />    學語胡兒撼玉玲，甘州破裡最星星。使君自恨常多事，不得工夫夜夜聽。   </p>   <p>    <font color=\"#FF6600\">     <b>春詞</b>    </font>    <br />    山翠湖光似欲流，蜂聲鳥思卻堪愁。西施顏色今何在，但看春風百草頭。   </p>   <p>    <b>     <font color=\"#FF6600\">酬樂天春寄微之</font>    </b>    <br />    鸚心明黠雀幽蒙，何事相將盡入籠。君避海鯨驚浪裡，我隨巴蟒瘴煙中。    <br />    千山塞路音書絕，兩地知春曆日同。一樹梅花數升酒，醉尋江岸哭東風。   </p>   <p>    <b>     <font color=\"#FF6600\">酬樂天舟泊夜讀微之詩</font>    </b>    <br />    知君暗泊西江岸，讀我閒詩欲到明。今夜通州還不睡，滿山風雨杜鵑聲。   </p>   <p>    <b>     <font color=\"#FF6600\">酬樂天武關南見微之題山石榴花詩</font>    </b>    <br />    比因酬贈為花時，不為君行不復知。又更幾年還共到，滿牆塵土兩篇詩。   </p>   <p>    <b>     <font color=\"#FF6600\">酬樂天見寄</font>    </b>    <br />    三千里外巴蛇穴，四十年來司馬官。瘴色滿身治不盡，瘡痕刮骨洗應難。    <br />    常甘人向衰容薄，獨訝君將舊眼看。前日詩中高蓋字，至今唇舌遍長安。   </p>   <p>    <b>     <font color=\"#FF6600\">酬樂天得稹所寄紵絲布白輕庸製成衣服以詩報之</font>    </b>    <br />    湓城萬里隔巴庸，紵薄綈輕共一封。腰帶定知今瘦小，衣衫難作遠裁縫。    <br />    唯愁書到炎涼變，忽見詩來意緒濃。春草綠茸雲色白，想君騎馬好儀容。   </p>   <p>    <b>     <font color=\"#FF6600\">和樂天尋郭道士不遇（昔嘗為僧，於荊州相別）</font>    </b>    <br />    昔年我見杯中渡，今日人言鶴上逢。兩虎定隨千歲鹿，雙林添作幾株松。    <br />    方瞳應是新燒藥，短腳知緣舊施舂。為僧時先有腳疾。欲請僧繇遠相畫，    <br />    苦愁頻變本形容。   </p>   <p>    <b>     <font color=\"#FF6600\">酬樂天寄生衣</font>    </b>    <br />    秋茅處處流痎瘧，夜鳥聲聲哭瘴雲。羸骨不勝纖細物，欲將文服卻還君。   </p>   <p>    <b>     <font color=\"#FF6600\">酬樂天得微之詩知通州事因成四首</font>    </b>    <br />    茅簷屋舍竹籬州，虎怕偏蹄蛇兩頭。暗蠱有時迷酒影，浮塵向日似波流。    <br />    沙含水弩多傷骨，田仰畬刀少用牛。知得共君相見否，近來魂夢轉悠悠。   </p>   <p>平地才應一頃餘，閣欄都大似巢居。入衙官吏聲疑鳥，下峽舟船腹似魚。    <br />    市井無錢論尺丈，田疇付火罷耘鋤。此中愁殺須甘分，惟惜平生舊著書。   </p>   <p>哭鳥晝飛人少見，倀魂夜嘯虎行多。滿身沙虱無防處，獨腳山魈不奈何。    <br />    甘受鬼神侵骨髓，常憂岐路處風波。南歌未有東西分，敢唱淪浪一字歌。   </p>   <p>荒蕪滿院不能鋤，甑有塵埃圃乏蔬。定覺身將囚一種，未知生共死何如。    <br />    饑搖困尾喪家狗，熱暴枯鱗失水魚。苦境萬般君莫問，自憐方寸本來虛。   </p>   <p>    <b>     <font color=\"#FF6600\">酬樂天聞李尚書拜相以詩見賀</font>    </b>    <br />    初因彈劾死東川，又為親情弄化權。百口共經三峽水，一時重上兩漫天。    <br />    尚書入用雖旬月，司馬銜冤已十年。若待更遭秋瘴後，便愁平地有重泉。   </p>   <p>    <font color=\"#FF6600\">     <b>酬樂天歎窮愁見寄</b>    </font>    <br />    病煎愁緒轉紛紛，百里何由說向君。老去心情隨日減，遠來書信隔年聞。    <br />    三冬有電連春雨，九月無霜盡火雲。並與巴南終歲熱，四時誰道各平分。   </p>   <p>    <b>     <font color=\"#FF6600\">酬樂天三月三日見寄</font>    </b>    <br />    當年此日花前醉，今日花前病裡銷。獨倚破簾閒悵望，可憐虛度好春朝。   </p>   <p>    <b>     <font color=\"#FF6600\">酬樂天歎損傷見寄</font>    </b>    <br />    前途何在轉茫茫，漸老那能不自傷。病為怕風多睡月，起因花藥暫扶床。    <br />    函關氣索迷真侶，峽水波翻礙故鄉。唯有秋來兩行淚，對君新贈遠詩章。   </p>   <p>    <b>     <font color=\"#FF6600\">瘴塞</font>    </b>    <br />    瘴塞巴山哭鳥悲，紅妝少婦斂啼眉。慇勤奉藥來相勸，云是前年欲病時。   </p>   <p>    <font color=\"#FF6600\">     <b>紅荊</b>    </font>    <br />    庭中栽得紅荊樹，十月花開不待春。直到孩提盡驚怪，一家同是北來人。   </p>   <p>    <b>     <font color=\"#FF6600\">黃草峽聽柔之琴二首</font>    </b>    <br />    胡笳夜奏塞聲寒，是我鄉音聽漸難。料得小來辛苦學，又因知向峽中彈。   </p>   <p>別鶴淒清覺露寒，離聲漸咽命雛難。憐君伴我涪州宿，猶有心情徹夜彈。</p>   <p>    <font color=\"#FF6600\">     <b>書劍</b>    </font>    <br />    渝工劍刃皆歐冶，巴吏書蹤盡子雲。唯我心知有來處，泊船黃草夜思君。   </p>   <p>    <b>     <font color=\"#FF6600\">內狀詩寄楊、白二員外（時知制誥）</font>    </b>    <br />    天門暗辟玉琤鍧，晝送中樞曉禁清。彤管內人書細膩，金奩御印篆分明。    <br />    沖街不避將軍令，跋敕兼題宰相名。南省郎官誰待詔，與君將向世間行。   </p>   <p>    <b>     <font color=\"#FF6600\">別毅郎（此後三首，工部侍郎時詩）</font>    </b>    <br />    爾爺只為一杯酒，此別那知死與生。兒有何辜才七歲，亦教兒作瘴江行。   </p>   <p>愛惜爾爺唯有我，我今憔悴望何人。傷心自比籠中鶴，翦盡翅翎愁到身。</p>   <p>    <b>     <font color=\"#FF6600\">自責</font>    </b>    <br />    犀帶金魚束紫袍，不能將命報分毫。他時得見牛常侍，為爾君前捧佩刀。   </p>   <p>    <b>     <font color=\"#FF6600\">送公度之福建（此後並同州刺史時作）</font>    </b>    <br />    棠陰猶在建溪磯，此去那論是與非。若見白頭須盡敬，恐曾江岸識胡威。   </p>   <p>    <b>     <font color=\"#FF6600\">喜五兄自泗州至</font>    </b>    <br />    眼中三十年來淚，一望南雲一度垂。慚愧臨淮李常侍，遠教形影暫相隨。   </p>   <p>    <font color=\"#FF6600\">     <b>杏花</b>    </font>    <br />    常年出入右銀台，每怪春光例早回。慚愧杏園行在景，同州園裡也先開。   </p>   <p>    <b>     <font color=\"#FF6600\">第三歲日詠春風，憑楊員外寄長安柳</font>    </b>    <br />    三日春風已有情，拂人頭面稍憐輕。慇勤為報長安柳，莫惜枝條動軟聲。   </p>   <p>    <b>     <font color=\"#FF6600\">贈別楊員外巨源</font>    </b>    <br />    憶昔西河縣下時，青山憔悴宦名卑。揄揚陶令緣求酒，結託蕭娘只在詩。    <br />    朱紫衣裳浮世重，蒼黃歲序長年悲。白頭後會知何日，一盞煩君不用辭。   </p>   <p>    <b>     <font color=\"#FF6600\">寄樂天二首</font>    </b>    <br />    榮辱升沉影與身，世情誰是舊雷陳。唯應鮑叔猶憐我，自保曾參不殺人。    <br />    山入白樓沙苑暮，潮生滄海野塘春。老逢佳景唯惆悵，兩地各傷何限神。   </p>   <p>論才賦命不相干，鳳有文章雉有冠。羸骨欲銷猶被刻，瘡痕未沒又遭彈。    <br />    劍頭已折藏須蓋，丁字雖剛屈莫難。休學州前羅剎石，一生身敵海波瀾。   </p>   <p>    <b>     <font color=\"#FF6600\">聽妻彈別鶴操</font>    </b>    <br />    別鶴聲聲怨夜弦，聞君此奏欲潸然。商瞿五十知無子，更付琴書與仲宣。   </p>   <p>    <b>     <font color=\"#FF6600\">和王侍郎酬廣宣上人觀放榜後相賀</font>    </b>    <br />    渥窪徒自有權奇，伯樂書名世始知。競走牆前希得俊，高懸日下表無私。    <br />    都中紙貴流傳後，海外金填姓字時。珍重劉繇因首薦，為君送和碧雲詩。   </p>   <p>    <b>     <font color=\"#FF6600\">酬樂天喜鄰郡（此後並越州酬和並各次用本韻）</font>    </b>    <br />    蹇驢瘦馬塵中伴，紫綬朱衣夢裡身。符竹偶因成對岸，文章虛被配為鄰。    <br />    湖翻白浪常看雪，火照紅妝不待春。老大那能更爭競，任君投募醉鄉人。   </p>   <p>    <font color=\"#FF6600\">     <b>再酬復言和前篇</b>    </font>    <br />    經過二郡逢賢牧，聚集諸郎宴老身。清夜漫勞紅燭會，白頭非是翠娥鄰。    <br />    曾攜酒伴無端宿，自入朝行便別春。潦倒微之從不佔，未知公議道何人。   </p>   <p>    <font color=\"#FF6600\">     <b>贈樂天</b>    </font>    <br />    莫言鄰境易經過，彼此分符欲奈何。垂老相逢漸難別，白頭期限各無多。   </p>   <p>    <b>     <font color=\"#FF6600\">重贈（樂人商玲瓏能歌，歌予數十詩）</font>    </b>    <br />    休遣玲瓏唱我詩，我詩多是別君詞。明朝又向江頭別，月落潮平是去時。   </p>   <p>    <b>     <font color=\"#FF6600\">別後西陵晚眺</font>    </b>    <br />    晚日未拋詩筆硯，夕陽空望郡樓台。與君後會知何日，不似潮頭暮卻回。   </p>   <p>    <b>     <font color=\"#FF6600\">以州宅誇於樂天</font>    </b>    <br />    州城迥繞拂雲堆，鏡水稽山滿眼來。四面常時對屏障，一家終日在樓台。    <br />    星河似向簷前落，鼓角驚從地底回。我是玉皇香案吏，謫居猶得住蓬萊。   </p>   <p>    <b>     <font color=\"#FF6600\">重誇州宅旦暮景色，兼酬前篇末句</font>    </b>    <br />    仙都難畫亦難書，暫合登臨不合居。繞郭煙嵐新雨後，滿山樓閣上燈初。    <br />    人聲曉動千門辟，湖色宵涵萬象虛。為問西州羅剎岸，濤頭衝突近何如。   </p>   <p>    <b>     <font color=\"#FF6600\">酬樂天吟張員外詩見寄因思上京每與樂天…詠張新詩</font>    </b>    <br />    樂天書內重封到，居敬堂前共讀時。四友一為泉路客，三人兩詠浙江詩。    <br />    別無遠近皆難見，老減心情自各知。杯酒與他年少隔，不相酬贈欲何之。   </p>   <p>    <font color=\"#FF6600\">     <b>寄樂天</b>    </font>    <br />    閒夜思君坐到明，追尋往事倍傷情。同登科後心相合，初得官時髭未生。    <br />    二十年來諳世路，三千里外老江城。猶應更有前途在，知向人間何處行。   </p>   <p>    <b>     <font color=\"#FF6600\">戲贈樂天、復言（此後三篇同韻）</font>    </b>    <br />    樂事難逢歲易徂，白頭光景莫令孤。弄濤船更曾觀否，望市樓還有會無。    <br />    眼力少將尋案牘，心情且強擲梟盧。孫園虎寺隨宜看，不必遙遙羨鏡湖。   </p>   <p>    <b>     <font color=\"#FF6600\">重酬樂天</font>    </b>    <br />    紅塵擾擾日西徂，我興雲心兩共孤。暫出已遭千騎擁，故交求見一人無。    <br />    百篇書判從饒白，八米詩章未伏盧。最笑近來黃叔度，自投名刺占陂湖。   </p>   <p>    <b>     <font color=\"#FF6600\">再酬復言</font>    </b>    <br />    繞郭笙歌夜景徂，稽山迥帶月輪孤。休文欲詠心應破，道子雖來畫得無。    <br />    顧我小才同培塿，知君險鬥敵都盧。不然豈有姑蘇郡，擬著陂塘比鏡湖。   </p>   <p>    <b>     <font color=\"#FF6600\">郡務稍簡因得整比舊詩並連綴焚削封章繁委篋笥…樂天</font>    </b>    <br />    近來章奏小年詩，一種成空盡可悲。書得眼昏朱似碧，用來心破髮如絲。    <br />    催身易老緣多事，報主深恩在幾時。天遣兩家無嗣子，欲將文集與它誰。   </p>   <p>    <font color=\"#FF6600\">     <b>酬樂天餘思不盡加為六韻之作</b>    </font>    <br />    律呂同聲我爾身，文章君是一伶倫。眾推賈誼為才子，帝喜相如作侍臣。    <br />    次韻千言曾報答，直詞三道共經綸。原詩駁雜真難辨，白樸流傳用轉新。    <br />    蔡女圖書雖在口，於公門戶豈生塵。商瞿未老猶希冀，莫把籯金便付人。   </p>   <p>    <b>     <font color=\"#FF6600\">寄樂天</font>    </b>    <br />    莫嗟虛老海壖西，天下風光數會稽。靈氾橋前百里鏡，石帆山崦五雲溪。    <br />    冰銷田地蘆錐短，春入枝條柳眼低。安得故人生羽翼，飛來相伴醉如泥。   </p>   <p>    <b>     <font color=\"#FF6600\">酬樂天雪中見寄</font>    </b>    <br />    知君夜聽風蕭索，曉望林亭雪半糊。撼落不教封柳眼，掃來偏盡附梅株。    <br />    敲扶密竹枝猶亞，煦暖寒禽氣漸蘇。坐覺湖聲迷遠浪，回驚雲路在長途。    <br />    錢塘湖上蘋先合，梳洗樓前粉暗鋪。石立玉童披鶴氅，台施瑤席換龍鬚。    <br />    滿空飛舞應為瑞，寡和高歌只自娛。莫遣擁簾傷思婦，且將盈尺慰農夫。    <br />    稱觴彼此情何異，對景東西事有殊。鏡水繞山山盡白，琉璃雲母世間無。   </p>   <p>    <b>     <font color=\"#FF6600\">和樂天早春見寄</font>    </b>    <br />    雨香雲澹覺微和，誰送春聲入棹歌。萱近北堂穿土早，柳偏東面受風多。    <br />    湖添水色消殘雪，江送潮頭湧漫波。同受新年不同賞，無由縮地欲如何。   </p>   <p>    <b>     <font color=\"#FF6600\">酬復言長慶四年元日郡齋感懷見寄</font>    </b>    <br />    臘盡殘銷春又歸，逢新別故欲沾衣。自驚身上添年紀，休繫心中小是非。    <br />    富貴祝來何所遂，聰明鞭得轉無機。羞看稚子先拈酒，悵望平生舊採薇。    <br />    去日漸加餘日少，賀人雖鬧故人稀。椒花麗句閒重檢，艾髮衰容惜寸輝。    <br />    苦思正旦酬白雪，閒觀風色動青旂。千官仗下爐煙裡，東海西頭意獨違。   </p>   <p>    <b>     <font color=\"#FF6600\">代郡齋神答樂天</font>    </b>    <br />    虛白堂神傳好語，二年長伴獨吟時。夜憐星月多離燭，日滉波濤一下帷。    <br />    為報何人償酒債，引看牆上使君詩。   </p>   <p>    <b>     <font color=\"#FF6600\">酬樂天重寄別</font>    </b>    <br />    卻報君侯聽苦辭，老頭拋我欲何之。武牢關外雖分手，不似如今衰白時。   </p>   <p>    <b>     <font color=\"#FF6600\">和樂天重題別東樓</font>    </b>    <br />    山容水態使君知，樓上從容萬狀移。日映文章霞細麗，風驅鱗甲浪參差。    <br />    鼓催潮戶凌晨擊，笛賽婆官徹夜吹。喚客潛揮遠紅袖，賣壚高掛小青旗。    <br />    賸鋪床席春眠處，乍捲簾帷月上時。光景無因將得去，為郎抄在和郎詩。   </p>   <p>    <b>     <font color=\"#FF6600\">餘杭周從事以十章見寄詞調清婉難於遍酬聊和…答來貺</font>    </b>    <br />    擾擾紛紛旦暮間，經營閒事不曾閒。多緣老病推辭酒，少有功夫久羨山。    <br />    清夜笙歌喧四郭，黃昏鐘漏下重關。何由得似周從事，醉入人家醒始還。   </p>   <p>    <b>     <font color=\"#FF6600\">寄浙西李大夫四首</font>    </b>    <br />    柳眼梅心漸欲春，白頭西望憶何人。金陵太守曾相伴，共蹋銀台一路塵。   </p>   <p>蕊珠深處少人知，網索西臨太液池。浴殿曉聞天語後，步廊騎馬笑相隨。</p>   <p>禁林同直話交情，無夜無曾不到明。最憶西樓人靜夜，玉晨鐘磬兩三聲。</p>   <p>由來鵬化便圖南，浙右雖雄我未甘。早渡西江好歸去，莫拋舟楫滯春潭。</p>   <p>    <b>     <font color=\"#FF6600\">初除浙東，妻有阻色，因以四韻曉之</font>    </b>    <br />    嫁時五月歸巴地，今日雙旌上越州。興慶首行千命婦，會稽旁帶六諸侯。    <br />    海樓翡翠閒相逐，鏡水鴛鴦暖共游。我有主恩羞未報，君於此外更何求。   </p>   <p>    <b>     <font color=\"#FF6600\">為樂天自勘詩集因思頃年城南醉歸馬上遞唱艷曲…成篇</font>    </b>    <br />    春野醉吟十里程，齋宮潛詠萬人驚。今宵不寐到明讀，風雨曉聞開鎖聲。   </p>   <p>    <b>     <font color=\"#FF6600\">題長慶四年曆日尾</font>    </b>    <br />    殘曆半張餘十四，灰心雪鬢兩淒然。定知新歲御樓後，從此不名長慶年。   </p>   <p>    <b>     <font color=\"#FF6600\">夢上天（此後十首，並和劉猛）</font>    </b>    <br />    夢上高高天，高高蒼蒼高不極。    <br />    下視五嶽塊纍纍，仰天依舊蒼蒼色。蹋雲聳身身更上，攀天上天攀未得。    <br />    西瞻若水兔輪低，東望蟠桃海波黑。日月之光不到此，非暗非明煙塞塞。    <br />    天悠地遠身跨風，下無階梯上無力。來時畏有他人上，截斷龍胡斬鵬翼。    <br />    茫茫漫漫方自悲，哭向青雲椎素臆。哭聲厭咽旁人惡，喚起驚悲淚飄露。    <br />    千慚萬謝喚厭人，向使無君終不寤。   </p>   <p>    <b>     <font color=\"#FF6600\">冬白紵</font>    </b>    <br />    吳宮夜長宮漏款，簾幕四垂燈焰暖。西施自舞王自管，雪紵翻翻鶴翎散，    <br />    促節牽繁舞腰懶。舞腰懶，王罷飲，蓋覆西施鳳花錦。身作匡床臂為枕，    <br />    朝珮樅玉王晏寢。寢醒閽報門無事，子胥死後言為諱。近王之臣論王意，    <br />    共笑越王窮惴惴，夜夜抱冰寒不睡。   </p>   <p>    <font color=\"#FF6600\">     <b>將進酒</b>    </font>    <br />    將進酒，將進酒。酒中有毒鴆主父，言之主父傷主母。    <br />    母為妾地父妾天，仰天俯地不忍言。陽為僵踣主父前，主父不知加妾鞭。    <br />    旁人知妾為主說，主將淚洗鞭頭血。推椎主母牽下堂，扶妾遣升堂上床。    <br />    將進酒，酒中無毒令主壽。願主回恩歸主母，遣妾如此由主父。    <br />    妾為此事人偶知，自慚不密方自悲。主今顛倒安置妾，貪天僭地誰不為。   </p>   <p>    <font color=\"#FF6600\">     <b>採珠行</b>    </font>    <br />    海波無底珠沉海，採珠之人判死采。萬人判死一得珠，斛量買婢人何在。    <br />    年年採珠珠避人。今年採珠由海神。海神採珠珠盡死，死盡明珠空海水。    <br />    珠為海物海屬神，神今自采何況人。   </p>   <p>    <font color=\"#FF6600\">     <b>董逃行</b>    </font>    <br />    董逃董逃董卓逃，揩鏗戈甲聲勞嘈。剜剜深臍脂焰焰，    <br />    人皆數歎曰，爾獨不憶年年取我身上膏。    <br />    膏銷骨盡煙火死，長安城中賊毛起。城門四走公卿士，走勸劉虞作天子。    <br />    劉虞不敢作天子，曹瞞篡亂從此始。董逃董逃人莫喜，勝負相環相枕倚，    <br />    縫綴難成裁破易。何況曲針不能伸巧指，欲學裁縫須準擬。   </p>   <p>    <b>     <font color=\"#FF6600\">憶遠曲</font>    </b>    <br />    憶遠曲，郎身不遠郎心遠。沙隨郎飯俱在匙，郎意看沙那比飯。    <br />    水中書字無字痕，君心暗畫誰會君。況妾事姑姑進止，身去門前同萬里。    <br />    一家儘是郎腹心，妾似生來無兩耳。妾身何足言，聽妾私勸君。    <br />    君今夜夜醉何處，姑來伴妾自閉門。嫁夫恨不早，養兒將備老。    <br />    妾自嫁郎身骨立，老姑為郎求娶妾。妾不忍見姑郎忍見，為郎忍耐看姑面。   </p>   <p>    <b>     <font color=\"#FF6600\">夫遠征</font>    </b>    <br />    趙卒四十萬，盡為坑中鬼。趙王未信趙母言，猶點新兵更填死。    <br />    填死之兵兵氣索，秦強趙破括敵起。    <br />    括雖專命起尚輕，何況牽肘之人牽不已。    <br />    坑中之鬼妻在營，髽麻戴絰鵝雁鳴。送夫之婦又行哭，哭聲送死非送行。    <br />    夫遠征，遠征不必戍長城，出門便不知死生。   </p>   <p>    <b>     <font color=\"#FF6600\">織婦詞</font>    </b>    <br />    織夫何太忙，蠶經三臥行欲老。蠶神女聖早成絲，今年絲稅抽征早。    <br />    早征非是官人惡。去歲官家事戎索。征人戰苦束刀瘡，主將勳高換羅幕。    <br />    繅絲織帛猶努力，變緝撩機苦難織。東家頭白雙女兒，為解挑紋嫁不得。    <br />    簷前裊裊游絲上，上有蜘蛛巧來往。羨他蟲豸解緣天，能向虛空織羅網。   </p>   <p>    <b>     <font color=\"#FF6600\">田家詞（一作田家行）</font>    </b>    <br />    牛吒吒，田確確。    <br />    旱塊敲牛蹄趵趵，種得官倉珠顆穀。六十年來兵蔟蔟，月月食糧車轆轆。    <br />    一日官軍收海服，驅牛駕車食牛肉。歸來攸得牛兩角，重鑄鋤犁作斤斸。    <br />    姑舂婦擔去輸官，輸官不足歸賣屋，願官早勝讎早覆。    <br />    農死有兒牛有犢，誓不遣官軍糧不足。   </p>   <p>    <font color=\"#FF6600\">     <b>俠客行</b>    </font>    <br />    俠客不怕死，怕在事不成，事成不肯藏姓名。    <br />    我非竊賊誰夜行，白日堂堂殺袁盎。九衢草草人面青，此客此心師海鯨。    <br />    海鯨露背橫滄溟，海波分作兩處生。    <br />    分海減海力，俠客有謀，人不識測三尺鐵蛇延二國。   </p>   <p>    <b>     <font color=\"#FF6600\">君莫非（此後九首和李餘）</font>    </b>    <br />    鳥不解走，獸不解飛。兩不相解，那得相譏。犬不飲露，蟬不啖肥。    <br />    以蟬易犬，蟬死犬饑。燕在樑棟，鼠在階基。各自窠窟，人不能移。    <br />    婦好針縷，夫讀書詩。男翁女嫁，卒不相知。懼聾摘耳，效痛嚬眉。    <br />    我不非爾，爾無我非。   </p>   <p>    <font color=\"#FF6600\">     <b>田野狐兔行</b>    </font>    <br />    種豆耘鋤，種禾溝甽。禾苗豆甲，狐榾兔翦。割鵠喂鷹，烹麟啖犬。    <br />    鷹怕兔毫，犬被狐引。狐兔相須，鷹犬相盡。日暗天寒，禾稀豆損。    <br />    鷹犬就烹，狐兔俱哂。   </p>   <p>    <font color=\"#FF6600\">     <b>當來日大難行</b>    </font>    <br />    當來日大難行。前有阪，後有坑。大樑側，小樑傾。    <br />    兩軸相絞，兩輪相撐。大牛豎，小牛橫。烏啄牛背，足趺力佇。    <br />    當來日大難行。太行雖險，險可使平。輪軸自撓，牽制不停。    <br />    泥潦漸久，荊棘旋生。行必不得，不如不行。   </p>   <p>    <b>     <font color=\"#FF6600\">人道短</font>    </b>    <br />    古道天道長人道短，我道天道短人道長。    <br />    天道晝夜回轉不曾住，春秋冬夏忙。顛風暴雨電雷狂，    <br />    晴被陰暗，月奪日光。往往星宿，日亦堂堂。天既職性命，    <br />    道德人自強。堯舜有聖德，天不能遣，壽命永昌。    <br />    泥金刻玉，與秦始皇。周公傅說，何不長宰相。老聃仲尼，何事棲遑。    <br />    莽卓恭顯，皆數十年富貴。梁冀夫婦，車馬煌煌。    <br />    若此顛倒事，豈非天道短，豈非人道長。    <br />    堯舜留得神聖事，百代天子有典章。仲尼留得孝順語，    <br />    千年萬歲父子不敢相滅亡。歿後千餘載，唐家天子封作文宣王。    <br />    老君留得五千字，子孫萬萬稱聖唐。謚作玄元帝，魂魄坐天堂。    <br />    周公周禮二十卷，有能行者知紀綱。傅說說命三四紙，有能師者稱祖宗。    <br />    天能夭人命，人使道無窮。若此神聖事，誰道人道短，豈非人道長。    <br />    天能種百草，蕕得十年有氣息，蕣才一日芳。    <br />    人能揀得丁沈蘭蕙，料理百和香。天解養禽獸，喂虎豹豺狼。    <br />    人解和麴櫱。充礿祀烝嘗。杜鵑無百作，天遣百鳥哺雛，不遣哺鳳凰。    <br />    巨蟒壽千歲，天遣食牛吞象充腹腸。蛟螭與變化，鬼怪與隱藏。    <br />    蚊蚋與利觜，枳棘與鋒鋩。賴得人道有揀別，信任天道真茫茫。    <br />    若此撩亂事，豈非天道短，賴得人道長。   </p>   <p>    <b>     <font color=\"#FF6600\">苦樂相倚曲</font>    </b>    <br />    古來苦樂之相倚，近於掌上之十指。君心半夜猜恨生，荊棘滿懷天未明。    <br />    漢成眼瞥飛燕時，可憐班女恩已衰。未有因由相決絕，猶得半年佯暖熱。    <br />    轉將深意諭旁人，緝綴瑕疵遣潛說。一朝詔下辭金屋，班姬自痛何倉卒。    <br />    呼天撫地將自明，不悟尋時暗銷骨。白首宮人前再拜，願將日月相輝解。    <br />    苦樂相尋晝夜間，燈光那有天明在。主今被奪心應苦，妾奪深恩初為主。    <br />    欲知妾意恨主時，主今為妾思量取。班姬收淚抱妾身，我曾排擯無限人。   </p>   <p>    <font color=\"#FF6600\">     <b>出門行</b>    </font>    <br />    兄弟同出門，同行不同志。淒淒分歧路，各各營所為。    <br />    兄上荊山巔，翻石辨虹氣。弟沉滄海底，偷珠待龍睡。    <br />    出門不數年，同歸亦同遂。俱用私所珍，升沉自茲異。    <br />    獻珠龍王宮，值龍覓珠次。但喜復得珠，不求珠所自。    <br />    酬客雙龍女，授客六龍轡。遣充行雨神，雨澤隨客意。    <br />    雩夏鐘鼓繁，禜秋玉帛積。彩色畫廊廟，奴僮被珠翠。    <br />    驥騄千萬雙，鴛鴦七十二。言者未搖舌，無人敢輕議。    <br />    其兄因獻璞，再刖不履地。門戶親戚疏，匡床妻妾棄。    <br />    銘心有所待，視足無所愧。持璞自枕頭，淚痕雙血漬。    <br />    一朝龍醒寤，本問偷珠事。因知行雨偏，妻子五刑備。    <br />    仁兄捧屍哭，勢友掉頭諱。喪車黔首葬，弔客青蠅至。    <br />    楚有望氣人，王前忽長跪。賀王得貴寶，不遠王所蒞。    <br />    求之果如言，剖出浮筠膩。白珩無顏色，垂棘有瑕累。    <br />    在楚裂地封，入趙連城貴。秦遣李斯書，書為傳國瑞。    <br />    秦亡漢魏傳，傳者得神器。卞和名永永，與寶不相墜。    <br />    勸爾出門行，行難莫行易。易得還易失，難同亦難離。    <br />    善賈識貪廉，良田無稙稚。磨劍莫磨錐，磨錐成小利。   </p>   <p>    <font color=\"#FF6600\">     <b>捉捕歌</b>    </font>    <br />    捉捕復捉捕，莫捉狐與兔。狐兔藏窟穴，豺狼妨道路。    <br />    道路非不妨，最憂螻蟻聚。豺狼不陷阱，螻蟻潛幽蠹。    <br />    切切主人窗，主人輕細故。延緣蝕欒櫨，漸入棟樑柱。    <br />    樑棟盡空虛，攻穿痕不露。主人坦然意，晝夜安寢寤。    <br />    網羅布參差，鷹犬走回互。盡力窮窟穴，無心自還顧。    <br />    客來歌捉捕，歌竟淚如雨。豈是惜狐兔，畏君先後誤。    <br />    願君掃樑棟，莫遣螻蟻附。次及清道塗，盡滅豺狼步。    <br />    主人堂上坐，行客門前度。然後巡野田，遍張畋獵具。    <br />    外無梟獍援，內有熊羆驅。狡兔掘荒榛，妖狐熏古墓。    <br />    用力不足多，得禽自無數。畏君聽未詳，聽客有明喻。    <br />    蟣虱誰不輕，鯨鯢誰不惡。在海尚幽遐，在懷交穢污。    <br />    歌此勸主人，主人那不悟。不悟還更歌，誰能恐違忤。   </p>   <p>    <b>     <font color=\"#FF6600\">古築城曲五解</font>    </b>    <br />    年年塞下丁，長作出塞兵。自從冒頓強，官築遮虜城。   </p>   <p>築城須努力，城高遮得賊。但恐賊路多，有城遮不得。</p>   <p>丁口傳父言，莫問城堅不。平城被虜圍，漢斸城牆走。</p>   <p>因茲請休和，虜往騎來過。半疑兼半信，築城猶嵯峨。</p>   <p>築城安敢煩，願聽丁一言。請築鴻臚寺，兼愁虜出關。</p>   <p>    <font color=\"#FF6600\">     <b>估客樂</b>    </font>    <br />    估客無住著，有利身則行。出門求火伴，入戶辭父兄。    <br />    父兄相教示，求利莫求名。求名有所避，求利無不營。    <br />    火伴相勒縛，賣假莫賣誠。交關但交假，本生得失輕。    <br />    自茲相將去，誓死意不更。亦解市頭語，便無鄰里情。    <br />    瑜石打臂釧，糯米吹項瓔。歸來村中賣，敲作金石聲。    <br />    村中田舍娘，貴賤不敢爭。所費百錢本，已得十倍贏。    <br />    顏色轉光淨，飲食亦甘馨。子本頻蕃息，貨販日兼併。    <br />    求珠駕滄海，採玉上荊衡。北買黨項馬，西擒吐蕃鸚。    <br />    炎洲布火浣，蜀地錦織成。越婢脂肉滑，奚僮眉眼明。    <br />    通算衣食費，不計遠近程。經遊天下遍，卻到長安城。    <br />    城中東西市，聞客次第迎。迎客兼說客，多財為勢傾。    <br />    客心本明黠，聞語心已驚。先問十常侍，次求百公卿。    <br />    侯家與主第，點綴無不精。歸來始安坐，富與王者勍。    <br />    市卒酒肉臭，縣胥家捨成。豈唯絕言語，奔走極使令。    <br />    大兒販材木，巧識樑棟形。小兒販鹽鹵，不入州縣征。    <br />    一身偃市利，突若截海鯨。鉤距不敢下，下則牙齒橫。    <br />    生為估客樂，判爾樂一生。爾又生兩子，錢刀何歲平。   </p>   <p>    <b>     <font color=\"#FF6600\">連昌宮詞</font>    </b>    <br />    連昌宮中滿宮竹，歲久無人森似束。又有牆頭千葉桃，風動落花紅蔌蔌。    <br />    宮邊老翁為余泣，小年進食曾因入。上皇正在望仙樓，太真同憑欄杆立。    <br />    樓上樓前盡珠翠，炫轉熒煌照天地。歸來如夢復如癡，何暇備言宮裡事。    <br />    初過寒食一百六，店捨無煙宮樹綠。夜半月高絃索鳴，賀老琵琶定場屋。    <br />    力士傳呼覓念奴，念奴潛伴諸郎宿。須臾覓得又連催，特敕街中許然燭。    <br />    春嬌滿眼睡紅綃，掠削雲鬟旋裝束。飛上九天歌一聲，二十五郎吹管逐。    <br />    逡巡大遍涼州徹，色色龜茲轟錄續。李謨擫笛傍宮牆，偷得新翻數般曲。    <br />    平明大駕發行宮，萬人歌舞塗路中。百官隊仗避岐薛，楊氏諸姨車斗風。    <br />    明年十月東都破，御路猶存祿山過。驅令供頓不敢藏，萬姓無聲淚潛墮。    <br />    兩京定後六七年，卻尋家捨行宮前。莊園燒盡有枯井，行宮門閉樹宛然。    <br />    爾後相傳六皇帝，不到離宮門久閉。往來年少說長安，玄武樓成花萼廢。    <br />    去年敕使因斫竹，偶值門開暫相逐。荊榛櫛比塞池塘，狐兔驕癡緣樹木。    <br />    舞榭欹傾基尚在，文窗窈窕紗猶綠。塵埋粉壁舊花鈿，烏啄風箏碎珠玉。    <br />    上皇偏愛臨砌花，依然御榻臨階斜。蛇出燕巢盤斗栱，菌生香案正當衙。    <br />    寢殿相連端正樓，太真梳洗樓上頭。晨光未出簾影黑，至今反掛珊瑚鉤。    <br />    指似傍人因慟哭，卻出宮門淚相續。自從此後還閉門，夜夜狐狸上門屋。    <br />    我聞此語心骨悲，太平誰致亂者誰。翁言野父何分別，耳聞眼見為君說。    <br />    姚崇宋璟作相公，勸諫上皇言語切。燮理陰陽禾黍豐，調和中外無兵戎。    <br />    長官清平太守好，揀選皆言由相公。開元之末姚宋死，朝廷漸漸由妃子。    <br />    祿山宮裡養作兒，虢國門前鬧如市。弄權宰相不記名，依稀憶得楊與李。    <br />    廟謨顛倒四海搖，五十年來作瘡痏。今皇神聖丞相明，詔書才下吳蜀平。    <br />    官軍又取淮西賊，此賊亦除天下寧。年年耕種宮前道，今年不遣子孫耕。    <br />    老翁此意深望幸，努力廟謀休用兵。   </p>   <p>    <font color=\"#FF6600\">     <b>望雲騅馬歌</b>    </font>    <br />    憶昔先皇幸蜀時，八馬入谷七馬疲。肉綻筋攣四蹄脫，七馬死盡無馬騎。    <br />    天子蒙塵天雨泣，巉巖道路淋漓濕。崢嶸白草眇難期，謥洞黃泉安可入。    <br />    朱泚圍兵抽未盡，懷光寇騎追行及。嬪娥相顧倚樹啼，鵷鷺無聲仰天立。    <br />    圉人初進望雲騅，彩色憔悴眾馬欺。上前噴吼如有意，耳尖卓立節踠奇。    <br />    君王試遣回胸臆，撮骨鋸牙駢兩肋。蹄懸四跼腦顆方，胯聳三山尾株直。    <br />    圉人畏誚仍相惑，此馬無良空有力。頻頻嚙掣轡難施，往往跳趫鞍不得。    <br />    色沮聲悲仰天訴，天不遣言君未識。亞身受取白玉羈，開口銜將紫金勒。    <br />    君王自此方敢騎，似遇良臣久淒惻。龍騰魚鱉啅然驚，驥頒驢騾少顏色。    <br />    七聖心迷運方厄，五丁力盡路猶窄。橐它山上斧刃堆，望秦嶺下錐頭石。    <br />    五六百里真符縣，八十四盤青山驛。掣開流電有輝光，突過浮雲無朕跡。    <br />    地平險盡施黃屋，九九屬車十二纛。齊映前導引騅頭，嚴震迎號抱騅足。    <br />    路旁垂白天寶民，望騅禮拜見騅哭。皆言玄宗當時無此馬，不免騎騾來幸蜀。    <br />    雄雄猛將李令公，收城殺賊豺狼空。天旋地轉日再中，天子卻坐明光宮。    <br />    朝廷無事忘征戰，校獵朝回暮球宴。御馬齊登擬用槽，君王自試宣徽殿。    <br />    圉人還進望雲騅，性強步闊無方便。分騣擺杖頭太高，擘肘回頭項難轉。    <br />    人人共惡難回跋，潛遣飛龍減芻秣。銀鞍繡    <a target=\"_blank\" href=\"http://140.111.1.40/yitic/frc/frc15920.htm\">●</a>不復施，空盡天年御槽活。    <br />    當時鄒諺已有言，莫倚功高浪開闊。登山縱似望雲騅，平地須饒紅叱撥。    <br />    長安三月花垂草，果下翩翩紫騮好。千官暖熱李令閒，百馬生獰望雲老。    <br />    望雲騅，爾之種類世世奇。當時項王乘爾祖，分配英豪稱霸主。    <br />    爾身今日逢聖人，從幸巴渝歸入秦。    <br />    功成事遂身退天之道，何必隨群逐隊到死蹋紅塵。    <br />    望雲騅，用與不用各有時，爾勿悲。   </p>   <p>    <b>     <font color=\"#FF6600\">和李校書新題樂府十二首‧上陽白髮人</font>    </b>    <br />    天寶年中花鳥使，撩花狎鳥含春思。滿懷墨詔求嬪御，走上高樓半酣醉。    <br />    醉酣直入卿士家，閨闈不得偷迴避，良人顧妾心死別，小女呼爺血垂淚。    <br />    十中有一得更衣，永配深宮作宮婢。御馬南奔胡馬蹙，宮女三千合宮棄。    <br />    宮門一閉不復開，上陽花草青苔地。月夜閒聞洛水聲，秋池暗度風荷氣。    <br />    日日長看提眾門，終身不見門前事。近年又送數人來，自言興慶南宮至。    <br />    我悲此曲將徹骨，更想深冤復酸鼻。此輩賤嬪何足言，帝子天孫古稱貴。    <br />    諸王在閤四十年，七宅六宮門戶閟。隋煬枝條襲封邑，肅宗血胤無官位。    <br />    王無妃媵主無婿，陽亢陰淫結災累。何如決雍順眾流，女遣從夫男作吏。   </p>   <p>    <b>     <font color=\"#FF6600\">和李校書新題樂府十二首‧華原磬</font>    </b>    <br />    泗濱浮石裁為磬，古樂疏音少人聽。工師小賤牙曠稀，不辨邪聲嫌雅正。    <br />    正聲不屈古調高，鐘律參差管弦病。鏗金戛瑟徒相雜，投玉敲冰杳然零。    <br />    華原軟石易追琢，高下隨人無雅鄭。棄舊美新由樂胥，自此黃鐘不能競。    <br />    玄宗愛樂愛新樂，梨園弟子承恩橫。霓裳才徹胡騎來，雲門未得蒙親定。    <br />    我藏古磬藏在心，有時激作南風詠。伯夔曾撫野獸馴，仲尼暫叩春雷盛。    <br />    何時得向筍虡懸，為君一吼君心醒。願君每聽念封疆，不遣豺狼剿人命。   </p>   <p>    <b>     <font color=\"#FF6600\">和李校書新題樂府十二首‧五弦彈</font>    </b>    <br />    趙璧五弦彈徵調，徵聲巉絕何清峭。辭雄皓鶴警露啼，失子哀猿繞林嘯。    <br />    風入春松正凌亂，鶯含曉舌憐嬌妙。嗚嗚暗溜咽冰泉，殺殺霜刀澀寒鞘。    <br />    促節頻催漸繁撥，珠幢斗絕金鈴掉。千    <a target=\"_blank\" href=\"http://140.111.1.40/yitic/frc/frc15771.htm\">●</a>鳴鏑發胡弓，萬片清球擊虞廟。    <br />    眾樂雖同第一部，德宗皇帝常偏召。旬休節假暫歸來，一聲狂殺長安少。    <br />    主第侯家最難見，挼歌按曲皆承詔。水精簾外教貴嬪，玳瑁筵心伴中要。    <br />    臣有五賢非此弦，或在拘囚或屠釣。一賢得進勝累百，兩賢得進同周召。    <br />    三賢事漢滅暴強，四賢鎮岳寧邊徼。五賢並用調五常，五常既敘三光耀。    <br />    趙璧五弦非此賢，九九何勞設庭燎。   </p>   <p>    <font color=\"#FF6600\">     <b>和李校書新題樂府十二首‧西涼伎</b>    </font>    <br />    吾聞昔日西涼州，人煙撲地桑柘稠。蒲萄酒熟恣行樂，紅艷青旗朱粉樓。    <br />    樓下當壚稱卓女，樓頭伴客名莫愁。鄉人不識離別苦，更卒多為沉滯遊。    <br />    哥舒開府設高宴，八珍九醞當前頭。前頭百戲競撩亂，丸劍跳躑霜雪浮。    <br />    獅子搖光毛彩豎，胡騰醉舞筋骨柔。大宛來獻赤汗馬，贊普亦奉翠茸裘。    <br />    一朝燕賊亂中國，河湟沒盡空遺丘。開遠門前萬里堠，今來蹙到行原州。    <br />    去京五百而近何其逼，天子縣內半沒為荒陬，西涼之道爾阻修。    <br />    連城邊將但高會，每聽此曲能不羞。   </p>   <p>    <b>     <font color=\"#FF6600\">和李校書新題樂府十二首‧法曲</font>    </b>    <br />    吾聞黃帝鼓清角，弭伏熊羆舞玄鶴。舜持干羽苗革心，堯用咸池鳳巢閣。    <br />    大夏濩武皆象功，功多已訝玄功薄。漢祖過沛亦有歌，秦王破陣非無作。    <br />    作之宗廟見艱難，作之軍旅傳糟粕。明皇度曲多新態，宛轉侵淫易沉著。    <br />    赤白桃李取花名，霓裳羽衣號天落。雅弄雖云已變亂，夷音未得相參錯。    <br />    自從胡騎起煙塵，毛毳腥膻滿咸洛。女為胡婦學胡妝，伎進胡音務胡樂。    <br />    火鳳聲沉多咽絕，春鶯囀罷長蕭索。胡音胡騎與胡妝，五十年來競紛泊。   </p>   <p>    <b>     <font color=\"#FF6600\">和李校書新題樂府十二首‧馴犀</font>    </b>    <br />    建中之初放馴象，遠歸林邑近交廣。獸返深山鳥構巢，鷹雕鷂鶻無羈鞅。    <br />    貞元之歲貢馴犀，上林置圈官司養。玉盆金棧非不珍，虎啖狴牢魚食網。    <br />    渡江之橘逾汶貉，反時易性安能長。臘月北風霜雪深，踡跼鱗身遂長往。    <br />    行地無疆費傳驛，通天異物罹幽枉。乃知養獸如養人，不必人人自敦獎。    <br />    不擾則得之於理，不奪有以多於賞。脫衣推食衣食之，不若男耕女令紡。    <br />    堯民不自知有堯，但見安閒聊擊壤。前觀馴象後馴犀，理國其如指諸掌。   </p>   <p>    <b>     <font color=\"#FF6600\">和李校書新題樂府十二首‧立部伎</font>    </b>    <br />    胡部新聲錦筵坐，中庭漢振高音播。太宗廟樂傳子孫，取類群凶陣初破。    <br />    戢戢攢槍霜雪耀，騰騰擊鼓雲雷磨。初疑遇敵身啟行，終象由文士憲左。    <br />    昔日高宗常立聽，曲終然後臨玉座。如今節將一掉頭，電捲風收盡摧挫。    <br />    宋晉鄭女歌聲發，滿堂會客齊喧呵。珊珊珮玉動腰身，一一貫珠隨咳唾。    <br />    頃向圜丘見郊祀，亦曾正旦親朝賀。太常雅樂備宮懸，九奏未終百寮惰。    <br />    惉滯難令季札辨，遲回但恐文侯臥。工師盡取聾昧人，豈是先王作之過。    <br />    宋沇嘗傳天寶季，法曲胡音忽相和。明年十月燕寇來，九廟千門虜塵涴。    <br />    我聞此語歎復泣，古來邪正將誰奈。奸聲入耳佞入心，侏儒飽飯夷齊餓。   </p>   <p>    <b>     <font color=\"#FF6600\">和李校書新題樂府十二首‧驃國樂</font>    </b>    <br />    驃之樂器頭象駝，音聲不合十二和。促舞跳趫筋節硬，繁辭變亂名字訛。    <br />    千彈萬唱皆咽咽，左旋右轉空傞傞。俯地呼天終不會，曲成調變當如何。    <br />    德宗深意在柔遠，笙鏞不御停嬌娥。史館書為朝貢傳，太常編入鞮靺科。    <br />    古時陶堯作天子，遜遁親聽康衢歌。又遣遒人持木鐸，遍採謳謠天下過。    <br />    萬人有意皆洞達，四岳不敢施煩苛。盡令區中擊壤塊，燕及海外覃恩波。    <br />    秦霸周衰古官廢，下堙上塞王道頗。共矜異俗同聲教，不念齊民方薦瘥。    <br />    傳稱魚鱉亦咸若，苟能效此誠足多。借如牛馬未蒙澤，豈在抱甕滋黿鼉。    <br />    教化從來有源委，必將泳海先泳河。是非倒置自古有，驃兮驃兮誰爾訶。   </p>   <p>    <b>     <font color=\"#FF6600\">和李校書新題樂府十二首‧胡旋女</font>    </b>    <br />    天寶欲末胡欲亂，胡人獻女能胡旋。旋得明王不覺迷，妖胡奄到長生殿。    <br />    胡旋之義世莫知，胡旋之容我能傳。蓬斷霜根羊角疾，竿戴朱盤火輪炫。    <br />    驪珠迸珥逐飛星，虹暈輕巾掣流電。潛鯨暗吸    <a target=\"_blank\" href=\"http://140.111.1.40/yitic/frc/frc09513.htm\">●</a>波海，回風亂舞當空霰。    <br />    萬過其誰辨終始，四座安能分背面。才人觀者相為言，承奉君恩在圓變。    <br />    是非好惡隨君口，南北東西逐君眄，柔軟依身著佩帶，裴迴繞指同環釧。    <br />    佞臣聞此心計回，熒惑君心君眼眩。君言似曲屈為鉤，君言好直舒為箭。    <br />    巧隨清影觸處行，妙學春鶯百般囀。傾天側地用君力，抑塞周遮恐君見。    <br />    翠華南幸萬里橋，玄宗始悟坤維轉。寄言旋目與旋心，有國有家當共譴。   </p>   <p>    <b>     <font color=\"#FF6600\">和李校書新題樂府十二首‧蠻子朝</font>    </b>    <br />    西南六詔有遺種，僻在荒陬路尋壅。部落支離君長賤，比諸夷狄為幽冗。    <br />    犬戎強盛頻侵削，降有憤心戰無勇。夜防抄盜保深山，朝望煙塵上高塚。    <br />    鳥道繩橋來款附，非因慕化因危悚。清平官繫金呿嵯，求天叩地持雙珙。    <br />    益州大將韋令公，頃實遭時定汧隴。自居劇鎮無他績，幸得蠻來固恩寵。    <br />    為蠻開道引蠻朝，迎蠻送蠻常繼踵。天子臨軒四方賀，朝廷無事唯端拱。    <br />    漏天走馬春雨寒，瀘水飛蛇瘴煙重。椎頭丑類除憂患，腫足役夫勞洶湧。    <br />    匈奴互市歲不供，雲蠻通好轡長駷。戎王養馬漸多年，南人耗悴西人恐。   </p>   <p>    <b>     <font color=\"#FF6600\">和李校書新題樂府十二首‧縛戎人</font>    </b>    <br />    邊頭大將差健卒，入抄禽生快於鶻。但逢赬面即捉來，半是邊人半戎羯。    <br />    大將論功重多級，捷書飛奏何超忽。聖朝不殺諧至仁，遠送炎方示微罰。    <br />    萬里虛勞肉食費，連頭盡被氈裘暍。華裀重席臥腥臊，病犬愁鴣聲咽嗢。    <br />    中有一人能漢語，自言家本長城窟。少年隨父戍安西，河渭瓜沙眼看沒。    <br />    天寶未亂猶數載，狼星四角光蓬勃。中原禍作邊防危，果有豺狼四來伐。    <br />    蕃馬膘成正翹健，蕃兵肉飽爭唐突。煙塵亂起無亭燧，主帥驚跳棄旄鉞。    <br />    半夜城摧鵝雁鳴，妻啼子叫曾不歇。陰森神廟未敢依，脆薄河冰安可越。    <br />    荊棘深處共潛身，前困蒺藜後臲卼。平明蕃騎四面走，古墓深林盡株榾。    <br />    少壯為俘頭被髡，老翁留居足多刖。烏鳶滿野屍狼藉，樓榭成灰牆突兀。    <br />    暗水濺濺入舊池，平沙漫漫鋪明月。戎王遣將來安慰，口不敢言心咄咄。    <br />    供進腋腋御叱般，豈料穹廬揀肥腯。五六十年消息絕，中間盟會又猖獗。    <br />    眼穿東日望堯雲，腸斷正朝梳漢髮。近年如此思漢者，半為老病半埋骨。    <br />    常教孫子學鄉音，猶話平時好城闕。老者儻盡少者壯，生長蕃中似蕃悖。    <br />    不知祖父皆漢民，便恐為蕃心矻矻。緣邊飽喂十萬眾，何不齊驅一時發。    <br />    年年但捉兩三人，精衛銜蘆塞溟渤。   </p>   <p>    <b>     <font color=\"#FF6600\">和李校書新題樂府十二首‧陰山道</font>    </b>    <br />    年年買馬陰山道，馬死陰山帛空耗。元和天子念女工，內出金銀代酬犒。    <br />    臣有一言昧死進，死生甘分答恩燾。費財為馬不獨生，耗帛傷工有他盜。    <br />    臣聞平時七十萬匹馬，關中不省聞嘶噪。四十八監選龍媒，時貢天庭付良造。    <br />    如今坰野十無一，盡在飛龍相踐暴。萬束芻茭供旦暮，千鍾菽粟長牽漕。    <br />    屯軍郡國百餘鎮，縑緗歲奉春冬勞。稅戶逋逃例攤配，官司折納仍貪冒。    <br />    挑紋變鑷力倍費，棄舊從新人所好。越縠繚綾織一端，十匹素縑功未到。    <br />    豪家富賈逾常制，令族清班無雅操。從騎愛奴絲布衫，臂鷹小兒雲錦韜。    <br />    群臣利己要差僭，天子深衷空憫悼。綽立花磚鵷鳳行，雨露恩波幾時報。   </p>   <p>    <b>     <font color=\"#FF6600\">有鳥二十章（庚寅）</font>    </b>    <br />    有鳥有鳥名老鴟，鴟張貪很老不衰。似鷹指爪唯攫肉，戾天羽翮徒翰飛。    <br />    朝偷暮竊恣昏飽，後顧前瞻高樹枝。珠丸彈射死不去，意在護巢兼護兒。   </p>   <p>有鳥有鳥毛似鶴，行步雖遲性靈惡。主人但見閒慢容，行占蓬萊最高閣。    <br />    弱羽長憂俊鶻拳，疽腸暗著鵷雛啄。千年不死伴靈龜，梟心鶴貌何人覺。   </p>   <p>有鳥有鳥如鸛雀，食蛇抱礐天姿惡。行經水滸為毒流，羽拂酒杯為死藥。    <br />    漢後忍渴天豈知，驪姬墳地君寧覺。嗚呼為有白色毛，亦得乘軒謬稱鶴。   </p>   <p>有鳥有鳥名為鳩，毛衣軟毳心性柔。鶻緣暖足憐不吃，鷂為同科曾共遊。    <br />    飛飛漸上高高閣，百鳥不猜稱好逑。佳人許伴鵷雛食，望爾化為張氏鉤。   </p>   <p>有鳥有鳥名野雞，天姿耿介行步齊。主人偏養憐整頓，玉粟充腸瑤樹棲。    <br />    池塘潛狎不鳴雁，津樑暗引無用鵜。秋鷹迸逐霜鶻遠，鵩鳥護巢當晝啼。    <br />    主人頻問遣妖術，力盡計窮音響淒。當時何不早量分，莫遣輝光深照泥。   </p>   <p>有鳥有鳥群翠碧，毛羽短長心並窄。皆曾偷食淥池魚，前去後來更逼迫。    <br />    食魚滿腹各自飛，池上見人長似客。飛飛競占嘉樹林，百鳥不爭緣鳳惜。   </p>   <p>有鳥有鳥群紙鳶，因風假勢童子牽。去地漸高人眼亂，世人為爾羽毛全。    <br />    風吹繩斷童子走，餘勢尚存猶在天。愁爾一朝還到地，落在深泥誰復憐。   </p>   <p>有鳥有鳥名啄木，木中求食常不足。偏啄鄧林求一蟲，蟲孔未穿長觜禿。    <br />    木皮已穴蟲在心，蟲蝕木心根柢覆。可憐樹上百鳥兒，有時飛向新林宿。   </p>   <p>有鳥有鳥眾蝙蝠，長伴佳人占華屋。妖鼠多年羽翮生，不辨雌雄無本族。    <br />    穿墉伺隙善潛身，晝伏宵飛惡明燭。大廈雖存柱石傾，暗嚙棟樑成蠹木。   </p>   <p>有鳥有鳥名為鴞，深藏孔穴難動搖。鷹鸇繞樹探不得，隨珠彈盡聲轉嬌。    <br />    主人煩惑罷擒取，許占神林為物妖。當時幸有燎原火，何不鼓風連夜燒。   </p>   <p>有鳥有鳥名燕子，口中未省無泥滓。春風吹送廊廡間，秋社驅將嵌孔裡。    <br />    雷驚雨灑一時蘇，雲壓霜摧半年死。驅去驅來長信風，暫託棟樑何用喜。   </p>   <p>有鳥有鳥名老烏，貪癡突悖天下無。田中攫肉吞不足，偏入諸巢探眾雛。    <br />    歸來仍占主人樹，腹飽巢高聲響粗。山鴉野鵲閒受肉，鳳凰不得聞罪辜。    <br />    秋鷹掣斷架上索，利爪一揮毛血落。可憐鴉鵲慕腥膻，猶向巢邊競紛泊。   </p>   <p>有鳥有鳥謂白鷴，雪毛皓白紅觜殷。貴人妾婦愛光彩，行提坐臂怡朱顏。    <br />    妖姬謝寵辭金屋，雕籠又伴新人宿。無心為主擬銜花，空長白毛映紅肉。   </p>   <p>有鳥有鳥群雀兒，中庭啄粟籬上飛。秋鷹欺小嫌不食，鳳凰容眾從爾隨。    <br />    大鵬忽起遮白日，餘風簸蕩山嶽移。翩翾百萬徒驚噪，扶搖勢遠何由知。    <br />    古來妄說銜花報，縱解銜花何所為。可惜官倉無限粟，伯夷餓死黃口肥。    <br />    有鳥有鳥皆百舌，舌端百囀聲咄咥。先春盡學百鳥啼，真偽不分聽者悅。    <br />    伶倫鳳律亂宮商，盤木天雞誤時節。朝朝暮暮主人耳，桃李無言管弦咽。    <br />    五月炎光朱火盛，陽焰燒陰幽響絕。安知不是捲舌星，化作剛刀一時截。    <br />    有鳥有鳥毛羽黃，雄者為鴛雌者鴦。主人並養七十二，羅列雕籠開洞房。    <br />    雄鳴一聲雌鼓翼，夜不得棲朝不食。氣息榻然雙翅垂，猶入籠中就顏色。   </p>   <p>有鳥有鳥名鷂雛，鈴子眼睛蒼錦襦。貴人腕軟憐易臂，奮肘一揮前後呼。    <br />    俊鶻無由拳狡兔，金雕不得擒魅狐。文王長在苑中獵，何日非熊休賣屠。   </p>   <p>有鳥有鳥名鸚鵡，養在雕籠解人語。主人曾問私所聞，因說妖姬暗欺主。    <br />    主人方惑翻見疑，趁歸隴底雙翅垂。山鴉野雀怪鸚語，競噪爭窺無已時。    <br />    君不見隋朝隴頭姥，嬌養雙鸚囑新婦。一鸚曾說婦無儀，悍婦殺鸚欺主母。    <br />    一鸚閉口不復言，母問不言何太久。鸚言悍婦殺鸚由，母為逐之鄉里醜。    <br />    當時主母信爾言，顧爾微禽命何有。今之主人翻爾疑，何事籠中漫開口。   </p>   <p>有鳥有鳥名俊鶻，鷂小雕癡俊無匹。雛鴨拂爪血迸天，狡兔中拳頭粉骨。    <br />    平明度海朝未食，拔上秋空雲影沒。瞥然飛下人不知，攪碎荒城魅狐窟。   </p>   <p>有鳥有鳥真白鶴，飛上九霄雲漠漠。司晨守夜悲雞犬，啄腐吞腥笑雕鶚。    <br />    堯年值雪度關山，晉室聞琴下寥廓。遼東盡爾千歲人，悵望橋邊舊城郭。   </p>   <p>    <b>     <font color=\"#FF6600\">有酒十章</font>    </b>    <br />    有酒有酒雞初鳴，夜長睡足神慮清。悄然危坐心不平，浩思一氣初彭亨。    <br />    澒洞浩汗真無名，胡不終渾成。胡為沉濁以升清，矗然分畫高下程。    <br />    天蒸地郁群動萌，毛鱗裸介如    <a target=\"_blank\" href=\"http://140.111.1.40/yitic/frc/frc17012.htm\">●●</a>。嗚呼萬物紛已生，我可奈何兮杯一傾。   </p>   <p>有酒有酒東方明，一杯既進吞元精。尚思天地之始名，一元既二分濁清。    <br />    地居方直天體明，胡不八荒圢圢如砥平。    <br />    胡山高屹崒海泓澄，胡不日車杲杲晝夜行，    <br />    胡為月輪滅缺星    <a target=\"_blank\" href=\"http://140.111.1.40/yitic/frc/frc08373.htm\">●</a>盯，嗚呼不得真宰情，我可奈何兮杯再傾。   </p>   <p>有酒有酒兮湛淥波，飲將愉兮氣彌和。念萬古之紛羅，我獨慨然而浩歌。    <br />    歌曰：天耶，地耶，肇萬物耶，儲胥大庭之君耶。恍耶，忽耶，有耶，    <br />    傳而信恥，久而謬耶。文字生而羲農作耶，仁義別而聖賢出耶。    <br />    炎始暴耶，蚩尤熾耶，軒轅戰耶，不得已耶。仁耶，    <br />    聖耶，憫人之毒耶。天蕩蕩耶，堯穆穆耶。豈其讓耶，歸有德耶。    <br />    舜其貪耶，德能嗣耶。豈其讓耶，授有功耶。    <br />    禹功大耶，人戴之耶。益不逮耶，啟能德耶。家天下耶，榮後嗣耶。    <br />    於後嗣之榮則可耶，於天下之榮其可耶。    <br />    嗚呼遠堯舜之日耶，何棄舜之速耶。辛癸虐耶，湯武革耶。    <br />    順天意耶，公天下耶。踵夏榮嗣，私其公耶。並建萬國，均其私耶。    <br />    專征遞伐，斗海內耶。秦掃其類，威定之耶。    <br />    二代而隕，守不仁耶。漢魏而降，乘其機耶。短長理亂，系其術耶。    <br />    堯耶，舜耶，終不可逮耶。將德之者不位，位者不逮其德耶。    <br />    時耶，時耶，時其可耶。我可奈何兮一杯又進歌且歌。   </p>   <p>有酒有酒兮黯兮溟，仰天大呼兮，天漫漫兮高兮青。    <br />    高兮漫兮吾孰知天否與靈。取人之仰者，    <br />    無乃在乎昭昭乎曰與夫日星。何三光之並照兮，    <br />    奄雲雨之冥冥。幽妖倏忽兮水怪族形，    <br />    黿鼉岸走兮海若斗鯨。河潰潰兮愈濁，濟翻翻兮不寧。    <br />    蛇噴雲而出穴，虎嘯風兮屢鳴。污高巢而鳳去兮，    <br />    溺厚地而芝蘭以之不生。葵心傾兮何向，松影直而孰明。    <br />    人懼愁兮戴榮，天寂默兮無聲。嗚呼，天在雲之上兮，    <br />    人在雲之下兮，又安能決雲而上征。嗚呼，    <br />    既上征之不可兮，我奈何兮杯復傾。   </p>   <p>有酒有酒香滿樽，君寧不飲開君顏。豈不知君飲此心恨，    <br />    君今獨醒誰與言。君寧不見颶風翻海火燎原，    <br />    巨鰲唐突高焰延。精衛銜蘆塞海溢，枯魚噴沫救池燔。    <br />    筋疲力竭波更大，鰭燋甲裂身已乾。有翼勸爾升九天，    <br />    有鱗勸爾登龍門。九天下視日月轉，龍門上激雷雨奔。    <br />    螗蜋雖怒誰爾懼，鶡旦雖啼誰爾憐。摶空意遠風來壯，    <br />    我可奈何兮一杯又進消我煩。   </p>   <p>有酒有酒歌且哀，江春例早多早梅。櫻桃桃李相續開，    <br />    間以木蘭之秀香徘徊。東風吹盡南風來，鶯聲漸澀花摧頹。    <br />    四月清和艷殘卉，芍葯翻紅蒲映水。夏龍痡毒雷雨多，蒲葉離披艷紅死。    <br />    紅艷猶存榴樹花，紫苞欲綻高筍牙。筍牙成竹冒霜雪，榴花落地還銷歇。    <br />    萬古盈虧相逐行，君看夜夜當窗月。榮落虧盈可奈何，生成未遍霜霰過。    <br />    霜霰過兮復奈何，靈芝敻絕荊棘多。荊棘多兮可奈何，可奈何兮終奈何。    <br />    秦皇堯舜俱腐骨，我可奈何兮又進一杯歌復歌。   </p>   <p>有酒有酒方爛漫，飲酣拔劍心眼亂。聲若雷砰目流電，醉舞翻環身眩轉。    <br />    乾綱倒軋坤維旋，白日橫空星宿見，一夫心醉萬物變。何況蚩尤之蹴蹋，    <br />    安得不以熊羆戰。嗚呼，風後力牧得親見，我可奈何兮又進一杯除健羨。   </p>   <p>有酒有酒兮告臨江，風漫漫兮波長。渺渺兮注海，海蒼蒼兮路茫茫。    <br />    彼萬流之混入兮，又安能分若畎澮淮河與夫岷吳之巨江。    <br />    味作咸而若一，雖甘淡兮誰謂爾為良。    <br />    濟涓涓而縷貫，將奈何兮萬里之渾黃。鯨歸穴兮渤溢，鰲載山兮低昂。    <br />    陰火然兮眾族沸渭，颶風作兮晝夜猖狂。顧千珍與萬怪兮，    <br />    皆委潤而深藏。信天地之瀦蓄兮，我可奈何兮一杯又進兮包大荒。   </p>   <p>有酒有酒兮日將落，餘光委照在林薄。陽烏撩亂兮屋上棲，    <br />    陰怪跳趫兮水中躍。月爭光兮星又繁，燒橫空兮焰仍爍。    <br />    我可奈何兮時既昏，一杯又進兮聊處廓。   </p>   <p>有酒有酒兮再祝，祝予心兮何欲。欲天泰而地寧，欲人康而歲熟。    <br />    欲鳳翥而鵷隨兮，欲龍亨而驥逐。欲日盛而星微兮，欲滋蘭而殲毒。    <br />    欲人欲而天從，苟天未從兮，我可奈何兮一杯又進聊自足。   </p>   <p>    <b>     <font color=\"#FF6600\">華之巫（景戌）</font>    </b>    <br />    有一人兮神之側，廟森森兮神默默。神默默兮可奈何，    <br />    願一見神兮何可得。女巫索我何所有，神之開閉予之手。    <br />    我能進若神之前，神不自言寄予口。爾欲見神安爾身，買我神錢沽我酒。    <br />    我家又有神之盤，爾進此盤神爾安。此盤不進行路難，陸有摧車舟有瀾。    <br />    我聞此語長太息，豈有神明欺正直。爾居大道誰南北，姿矯神言假神力。    <br />    假神力兮神未悟，行道之人不得度。我欲見神誅爾巫，豈是因巫假神祜。    <br />    爾巫，爾巫，爾獨不聞乎。與其媚於奧，不若媚於灶。使我傾心事爾巫，    <br />    吾寧驅車守吾道。爾巫爾巫且相保，吾民自有丘之禱。   </p>   <p>    <b>     <font color=\"#FF6600\">廟之神</font>    </b>    <br />    我馬煩兮釋我車，神之廟兮山之阿。予一拜而一祝，祝予心之無涯。    <br />    涕汍瀾而零落，神寂默而無嘩。神兮神兮，奈神之寂默而不言何。    <br />    復再拜而再祝，鼓吾腹兮歌吾歌。歌曰：今耶，古耶，有耶，無耶。    <br />    福不自神耶，神不福人耶。巫爾惑耶，稔而誅耶。謁不得耶，    <br />    終不可謁耶。返吾駕而遵吾道，廟之木兮山之花。   </p>   <p>    <b>     <font color=\"#FF6600\">村花晚（庚寅）</font>    </b>    <br />    三春已暮桃李傷，棠梨花白蔓菁黃。村中女兒爭摘將，插刺頭鬢相誇張。    <br />    田翁蠶老迷臭香，曬暴奄聶熏衣裳。非無後秀與孤芳，    <br />    奈爾千株萬頃之茫茫。天公此意何可量，長教爾輩時節長。   </p>   <p>    <b>     <font color=\"#FF6600\">紫躑躅</font>    </b>    <br />    紫躑躅，滅紫攏裙倚山腹。文君新寡乍歸來，羞怨春風不能哭。    <br />    我從相識便相憐，但是花叢不回目。去年春別湘水頭，今年夏見青山曲。    <br />    迢迢遠在青山上，山高水闊難容足。願為朝日早相暾，願作輕風暗相觸。    <br />    樂躑躅，我向通州爾幽獨。可憐今夜宿青山，何年卻向青山宿。    <br />    山花漸暗月漸明，月照空山滿山綠。山空月午夜無人，何處知我顏如玉。   </p>   <p>    <font color=\"#FF6600\">     <b>山枇杷</b>    </font>    <br />    山枇杷，花似牡丹殷潑血。往年乘傳過青山，正值山花好時節。    <br />    壓枝凝艷已全開，映葉香苞才半裂。緊搏紅袖欲支頤，慢解絳囊初破結。    <br />    金線叢飄繁蕊亂，珊瑚朵重纖莖折。因風旋落裙片飛，帶日斜看目精熱。    <br />    亞水依巖半傾側，籠雲隱霧多愁絕。綠珠語盡身欲投，漢武眼穿神漸滅。    <br />    穠姿秀色人皆愛，怨媚羞容我偏別。說向閒人人不聽，曾向樂天時一說。    <br />    昨來谷口先相問，及到山前已消歇。左降通州十日遲，又與幽花一年別。    <br />    山枇杷，爾託深山何太拙。天高萬里看不精，帝在九重聲不徹。    <br />    園中杏樹良人醉，陌上柳枝年少折。因爾幽芳喻昔賢，磻谿冷坐權門咽。   </p>   <p>    <b>     <font color=\"#FF6600\">樹上烏（癸卯）</font>    </b>    <br />    樹上烏，洲中有樹巢若鋪。百巢一樹知幾烏，    <br />    一烏不下三四雛，雛又生雛知幾雛。老烏未死雛已烏，散向人間何處無。    <br />    攫麑啄卵方可食，男女群強最多力。靈蛇萬古唯一珠，豈可抨彈千萬億。    <br />    吾不會天教爾輩多子孫，告訴天公天不言。   </p>   <p>    <b>     <font color=\"#FF6600\">琵琶歌（寄管兒，兼誨鐵山。此後並新題樂府）</font>    </b>    <br />    琵琶宮調八十一，旋宮三調彈不出。玄宗偏許賀懷智，段師此藝還相匹。    <br />    自後流傳指撥衰，崑崙善才徒爾為。澒聲少得似雷吼，纏弦不敢彈羊皮。    <br />    人間奇事會相續，但有卞和無有玉。段師弟子數十人，李家管兒稱上足。    <br />    管兒不作供奉兒，拋在東都雙鬢絲。逢人便請送杯盞，著盡工夫人不知。    <br />    李家兄弟皆愛酒，我是酒徒為密友。著作曾邀連夜宿，中碾春溪華新綠。    <br />    平明船載管兒行，盡日聽彈無限曲。曲名無限知者鮮，霓裳羽衣偏宛轉。    <br />    涼州大遍最豪嘈，六么散序多籠撚。我聞此曲深賞奇，賞著奇處驚管兒。    <br />    管兒為我雙淚垂，自彈此曲長自悲。淚垂捍撥朱弦濕，冰泉嗚咽流鶯澀。    <br />    因茲彈作雨霖鈴，風雨蕭條鬼神泣。一彈既罷又一彈，珠幢夜靜風珊珊。    <br />    低回慢弄關山思，坐對燕然秋月寒。月寒一聲深殿磬，驟彈曲破音繁並。    <br />    百萬金鈴旋玉盤，醉客滿船皆暫醒。自茲聽後六七年，管兒在洛我朝天。    <br />    遊想慈恩杏園裡，夢寐仁風花樹前。去年御史留東台，公私蹙促顏不開。    <br />    今春制獄正撩亂，晝夜推囚心似灰。暫輟歸時尋著作，著作南園花坼萼。    <br />    胭脂耀眼桃正紅，雪片滿溪梅已落。是夕青春值三五，花枝向月雲含吐。    <br />    著作施樽命管兒，管兒久別今方睹。管兒還為彈六么，六么依舊聲迢迢。    <br />    猿鳴雪岫來三峽，鶴唳晴空聞九霄。逡巡彈得六么徹，霜刀破竹無殘節。    <br />    幽關鴉軋胡雁悲，斷弦砉騞層冰裂。我為含淒歎奇絕，許作長歌始終說。    <br />    藝奇思寡塵事多，許來寒暑又經過。如今左降在閒處，始為管兒歌此歌。    <br />    歌此歌，寄管兒。    <br />    管兒管兒憂爾衰，爾衰之後繼者誰。繼之無乃在鐵山，鐵山已近曹穆間。    <br />    性靈甚好功猶淺，急處未得臻幽閒。努力鐵山勤學取，莫遣後來無所祖。   </p>   <p>    <b>     <font color=\"#FF6600\">小胡笳引（桂府王推官出蜀匠雷氏金徽琴請姜宣彈）</font>    </b>    <br />    雷氏金徽琴，王君寶重輕千金。    <br />    三峽流中將得來，明窗拂席幽匣開。朱弦宛轉盤鳳足，驟擊數聲風雨回。    <br />    哀笳慢指董家本，姜生得之妙思忖。泛徽胡雁咽蕭蕭，繞指轆轤圓袞袞。    <br />    吞恨緘情乍輕激，故國關山心歷歷。潺湲疑是雁鷿鵜，砉騞如聞發鳴鏑。    <br />    流宮變徵漸幽咽，別鶴欲飛猿欲絕。秋霜滿樹葉辭風，寒雛墜地烏啼血。    <br />    哀弦已罷春恨長，恨長何恨懷我鄉。我鄉安在長城窟，聞君虜奏心飄忽。    <br />    何時窄袖短貂裘，胭脂山下彎明月。   </p>   <p>    <b>     <font color=\"#FF6600\">去杭州（送王師範）</font>    </b>    <br />    房杜王魏之子孫，雖及百代為清門。駿骨鳳毛真可貴，岡頭澤底促足論。    <br />    去年江上識君面，愛君風貌情已敦。與君言語見君性，靈府坦蕩消塵煩。    <br />    自茲心洽跡亦洽，居常並榻遊並軒。柳陰覆岸鄭監水，李花壓樹韋公園。    <br />    每出新詩共聯綴，閒因醉舞相牽援。時尋沙尾楓林夕，夜摘蘭叢衣露繁。    <br />    今君別我欲何去，自言遠結迢迢婚。簡書五府已再至，波濤萬里酬一言。    <br />    為君再拜贈君語，願君靜聽君勿喧。君名師範欲何范，君之烈祖遺范存。    <br />    永寧昔在掄鑒表，沙汰沉濁澄浚源。君今取友由取士，得不別白清與渾。    <br />    昔公事主盡忠讜，雖及死諫誓不諼。今君佐藩如佐主，得不陳露酬所恩。    <br />    昔公為善日不足，假寐待旦朝至尊。今君三十朝未與，得不寸晷倍璵璠。    <br />    昔公令子尚貴主，公執舅禮婦執笲。返拜之儀自此絕，關雎之化皎不昏。    <br />    君今遠娉奉明祀，得不齊勵親蘋蘩。斯言皆為書佩帶，然後別袂乃可捫。    <br />    別袂可捫不可解，解袂開帆淒別魂。魂搖江樹鳥飛沒，帆掛檣竿鳥尾翻。    <br />    翻風駕浪拍何處，直指杭州由上元。上元蕭寺基址在，杭州潮水霜雪屯。    <br />    潮戶迎潮擊潮鼓，潮平潮退有潮痕。得得為題羅剎石，古來非獨伍員冤。   </p>   <p>    <b>     <font color=\"#FF6600\">南家桃</font>    </b>    <br />    南家桃樹深紅色，日照露光看不得。樹小花狂風易吹，一夜風吹滿牆北。    <br />    離人自有經時別，眼前落花心歎息。更待明年花滿枝，一年迢遞空相憶。   </p>   <p>    <b>     <font color=\"#FF6600\">志堅師</font>    </b>    <br />    嵩山老僧披破衲，七十八年三十臘。靈武朝天遼海征，宇宙曾行三四匝。    <br />    初因怏怏薙卻頭，便繞嵩山寂師塔。淮西未返半年前，已見淮西陣雲合。   </p>   <p>    <b>     <font color=\"#FF6600\">答子蒙</font>    </b>    <br />    報盧君，門外雪紛紛。紛紛門外雪，城中鼓聲絕。    <br />    強梁御史人覷步，安得夜開沽酒戶。   </p>   <p>    <b>     <font color=\"#FF6600\">辛夷花（問韓員外）</font>    </b>    <br />    問君辛夷花，君言已斑駁。不畏辛夷不爛開，顧我筋骸官束縛。    <br />    縛遣推囚名御史，狼藉囚徒滿田地。明日不推緣國忌，依前不得花前醉。    <br />    韓員外家好辛夷，開時乞取三兩枝。折枝為贈君莫惜，縱君不折風亦吹。   </p>   <p>    <b>     <font color=\"#FF6600\">廳前柏</font>    </b>    <br />    廳前柏，知君曾對羅希奭。我本癲狂耽酒人，何事與君為對敵。    <br />    為對敵，洛陽城中花赤白。花赤白，囚漸多，花之赤白奈爾何。   </p>   <p>    <font color=\"#FF6600\">     <b>夜別筵</b>    </font>    <br />    夜長酒闌燈花長，燈花落地復落床。似我別淚三四行，滴君滿坐之衣裳。    <br />    與君別後淚痕在，年年著衣心莫改。   </p>   <p>    <font color=\"#FF6600\">     <b>三泉驛</b>    </font>    <br />    三泉驛內逢上巳，新葉趨塵花落地。勸君滿盞君莫辭，別後無人共君醉。    <br />    洛陽城中無限人，貴人自貴貧自貧。   </p>   <p>    <b>     <font color=\"#FF6600\">何滿子歌（張湖南座為唐有態作）</font>    </b>    <br />    何滿能歌能宛轉，天寶年中世稱罕。嬰刑繫在囹圄間，水調哀音歌憤懣。    <br />    梨園弟子奏玄宗，一唱承恩羈網緩。便將何滿為曲名，御譜親題樂府纂。    <br />    魚家入內本領絕，葉氏有年聲氣短。自外徒煩記得詞，點拍才成已夸誕。    <br />    我來湖外拜君侯，正值灰飛仲春琯。廣宴江亭為我開，紅妝逼坐花枝暖。    <br />    此時有態蹋華筵，未吐芳詞貌夷坦。翠蛾轉盼搖雀釵，碧袖歌垂翻鶴卵。    <br />    定面凝眸一聲發，雲停塵下何勞算。迢迢擊磬遠玲玲，一一貫珠勻款款。    <br />    犯羽含商移調態，留情度意拋絃管。湘妃寶瑟水上來，秦女玉簫空外滿。    <br />    纏綿疊破最慇勤，整頓衣裳頗閒散。冰含遠溜咽還通，鶯泥晚花啼漸懶。    <br />    斂黛吞聲若自冤，鄭袖見捐西子浣。陰山鳴雁曉斷行，巫峽哀猿夜呼伴。    <br />    古者諸侯饗外賓，鹿鳴三奏陳圭瓚。何如有態一曲終，牙籌記令紅螺碗。   </p>   <p>    <b>     <font color=\"#FF6600\">通州丁溪館夜別李景信三首</font>    </b>    <br />    月濛濛兮山掩掩，束束別魂眉斂斂。蠡盞覆時天欲明，碧幌青燈風灩灩。    <br />    淚消語盡還暫眠，唯夢千山萬山險。   </p>   <p>水環環兮山簇簇，啼鳥聲聲婦人哭。離床別臉睡還開，燈灺暗飄珠蔌蔌。    <br />    山深虎橫館無門，夜集巴兒扣空木。   </p>   <p>雨瀟瀟兮鵑咽咽，傾冠倒枕燈臨滅。倦僮呼喚應復眠，啼雞拍翅三聲絕。    <br />    握手相看其奈何，奈何其奈天明別。   </p>   <p>    <b>     <font color=\"#FF6600\">酬鄭從事四年九月宴望海亭，次用舊韻</font>    </b>    <br />    海亭樹木何蘢蔥，寒光透坼秋玲瓏。湖山四面爭氣色，曠望不與人間同。    <br />    一拳墺伏東武小，兩山斗構秦望雄。嵌空古墓失文種，突兀怪石疑防風。    <br />    舟船駢比有宗侶，水雲滃泱無始終。雪花布遍稻隴白，日腳插入秋波紅。    <br />    興餘望劇酒四坐，歌聲舞艷煙霞中。酒酣從事歌送我，歌雲此樂難再逢。    <br />    良時年少猶健羨，使君況是頭白翁。我聞此曲深歎息，唧唧不異秋草蟲。    <br />    憶年十五學構廈，有意蓋覆天下窮。安知四十虛富貴，朱紫束縛心志空。    <br />    妝梳伎女上樓榭，止欲歡樂微茫躬。雖無趣尚慕賢聖，幸有心目知西東。    <br />    欲將滑甘柔藏府，已被郁噎沖喉嚨。君今勸我酒太醉，醉語不復能沖融。    <br />    勸君莫學虛富貴，不是賢人難變通。   </p>   <p>    <b>     <font color=\"#FF6600\">夢遊春七十韻</font>    </b>    <br />    昔歲夢遊春，夢遊何所遇。夢入深洞中，果遂平生趣。    <br />    清泠淺漫流，畫舫蘭篙渡。過盡萬株桃，盤旋竹林路。    <br />    長廊抱小樓，門牖相回互。樓下雜花叢，叢邊繞鴛鷺。    <br />    池光漾霞影，曉日初明煦。未敢上階行，頻移曲池步。    <br />    烏龍不作聲，碧玉曾相慕。漸到簾幕間，徘徊意猶懼。    <br />    閒窺東西閤，奇玩參差布。隔子碧油糊，駝鉤紫金鍍。    <br />    逡巡日漸高，影響人將寤。鸚鵡饑亂鳴，嬌娃睡猶怒。    <br />    簾開侍兒起，見我遙相諭。鋪設繡紅茵，施張鈿妝具。    <br />    潛褰翡翠帷，瞥見珊瑚樹。不辨花貌人，空驚香若霧。    <br />    身回夜合偏，態斂晨霞聚。睡臉桃破風，汗妝蓮委露。    <br />    叢梳百葉髻，金蹙重台屨。紕軟鈿頭裙，玲瓏合歡褲。    <br />    鮮妍脂粉薄，暗淡衣裳故。最似紅牡丹，雨來春欲暮。    <br />    夢魂良易驚，靈境難久寓。夜夜望天河，無由重沿溯。    <br />    結念心所期，返如禪頓悟。覺來八九年，不向花回顧。    <br />    雜合兩京春，喧闐眾禽護。我到看花時，但作懷仙句。    <br />    浮生轉經歷，道性尤堅固。近作夢仙詩，亦知勞肺腑。    <br />    一夢何足云，良時事婚娶。當年二紀初，嘉節三星度。    <br />    朝蕣玉珮迎，高松女蘿附。韋門正全盛，出入多歡裕。    <br />    甲第漲清池，鳴騶引朱輅。廣榭舞萎蕤，長筵賓雜厝。    <br />    青春詎幾日，華實潛幽蠹。秋月照潘郎，空山懷謝傅。    <br />    紅樓嗟壞壁，金谷迷荒戍。石壓破欄杆，門摧舊梐枑。    <br />    雖云覺夢殊，同是終難駐。悰緒竟何如，棼絲不成絇。    <br />    卓女白頭吟，阿嬌金屋賦。重璧盛姬台，青塚明妃墓。    <br />    盡委窮塵骨，皆隨流波注。幸有古如今，何勞縑比素。    <br />    況余當盛時，早歲諧如務。詔冊冠賢良，諫垣陳好惡。    <br />    三十再登朝，一登還一僕。寵榮非不早，邅回亦云屢。    <br />    直氣在膏肓，氛氳日沉痼。不言意不快，快意言多忤。    <br />    忤誠人所賊，性亦天之付。乍可沉為香，不能浮作瓠。    <br />    誠為堅所守，未為明所措。事事身已經，營營計何誤。    <br />    美玉琢文珪，良金填武庫。徒謂自堅貞，安知受礱鑄。    <br />    長絲羈野馬，密網羅陰兔。物外各迢迢，誰能遠相錮。    <br />    時來既若飛，禍速當如騖。曩意自未精，此行何所訴。    <br />    努力去江陵，笑言誰與晤。江花縱可憐，奈非心所慕。    <br />    石竹逞奸黠，蔓青誇畝數。一種薄地生，淺深何足妒。    <br />    荷葉水上生，團團水中住。瀉水置葉中，君看不相污。   </p>   <p>    <b>     <font color=\"#FF6600\">桐花落</font>    </b>    <br />    莎草遍桐陰，桐花滿莎落。蓋覆相團圓，可憐無厚薄。    <br />    昔歲幽院中，深堂下簾幕。同在後門前，因論花好惡。    <br />    君誇沉檀樣，云是指撝作。暗澹滅紫花，句連蹙金萼。    <br />    都繡六七枝，鬥成雙孔雀。尾上稠疊花，又將金解絡。    <br />    我愛看不已，君煩睡先著。我作繡桐詩，繫君裙帶著。    <br />    別來苦修道，此意都蕭索。今日竟相牽，思量偶然錯。   </p>   <p>    <b>     <font color=\"#FF6600\">夢昔時</font>    </b>    <br />    閒窗結幽夢，此夢誰人知。夜半初得處，天明臨去時。    <br />    山川已久隔，雲雨兩無期。何事來相感，又成新別離。   </p>   <p>    <b>     <font color=\"#FF6600\">恨妝成</font>    </b>    <br />    曉日穿隙明，開帷理妝點。傅粉貴重重，施朱憐冉冉。    <br />    柔鬟背額垂，叢鬢隨釵斂。凝翠暈蛾眉，輕紅拂花臉。    <br />    滿頭行小梳，當面施圓靨。最恨落花時，妝成獨披掩。   </p>   <p>    <b>     <font color=\"#FF6600\">古決絕詞</font>    </b>    <br />    乍可為天上牽牛織女星，不願為庭前紅槿枝。    <br />    七月七日一相見，相見故心終不移。那能朝開暮飛去，一任東西南北吹。    <br />    分不兩相守，恨不兩相思。對面且如此，背面當可知。    <br />    春風撩亂伯勞語，況是此時拋去時。握手苦相問，竟不言後期。    <br />    君情既決絕，妾意已參差。借如死生別，安得長苦悲。    <br />    噫春冰之將泮，何予懷之獨結。有美一人，於焉曠絕。    <br />    一日不見，比一日於三年，況三年之曠別。    <br />    水得風兮小而已波，筍在苞兮高不見節。矧桃李之當春，競眾人而攀折。    <br />    我自顧悠悠而若雲，又安能保君皚皚之如雪。    <br />    感破鏡之分明，睹淚痕之餘血。    <br />    幸他人之既不我先，又安能使他人之終不我奪。已焉哉，織女別黃姑。    <br />    一年一度暫相見，彼此隔河何事無。    <br />    夜夜相抱眠，幽懷尚沉結。那堪一年事，長遣一宵說。    <br />    但感久相思，何暇暫相悅。虹橋薄夜成，龍駕侵晨列。    <br />    生憎野鶴性遲回，死恨天雞識時節。曙色漸曈曈，華星欲明滅。    <br />    一去又一年，一年何可時徹。有此迢遞期，不如死生別。    <br />    天公隔是妒相憐，何不便教相決絕。   </p>   <p>    <b>     <font color=\"#FF6600\">櫻桃花</font>    </b>    <br />    櫻桃花，一枝兩枝千萬朵。花磚曾立摘花人，窣破羅裙紅似火。   </p>   <p>    <b>     <font color=\"#FF6600\">曹十九舞綠鈿</font>    </b>    <br />    急管清弄頻，舞衣才攬結。含情獨搖手，雙袖參差列。    <br />    騕褭柳牽絲，炫轉風回雪。凝眄嬌不移，往往度繁節。   </p>   <p>    <font color=\"#FF6600\">     <b>閨晚</b>    </font>    <br />    紅裙委磚階，玉爪剺朱橘。素臆光如砑，明瞳艷凝溢。    <br />    調弦不成曲，學書徒弄筆。夜色侵洞房，春煙透簾出。   </p>   <p>    <b>     <font color=\"#FF6600\">曉將別</font>    </b>    <br />    風露曉淒淒，月下西牆西。行人帳中起，思婦枕前啼。    <br />    屑屑命僮御，晨裝儼已齊。將去復攜手，日高方解攜。   </p>   <p>    <b>     <font color=\"#FF6600\">薔薇架（清水驛）</font>    </b>    <br />    五色階前架，一張籠上被。殷紅稠疊花，半綠鮮明地。    <br />    風蔓羅裙帶，露英蓮臉淚。多逢走馬郎，可惜簾邊思。   </p>   <p>    <font color=\"#FF6600\">     <b>月暗</b>    </font>    <br />    月暗燈殘面牆泣，羅纓斗重知啼濕。真珠簾斷蝙蝠飛，燕子巢空螢火入。    <br />    深殿門重夜漏嚴，柔●●●●年急。君王掌上容一人，更有輕身何處立。   </p>   <p>    <b>     <font color=\"#FF6600\">新秋</font>    </b>    <br />    旦暮已淒涼，離人遠思忙。夏衣臨曉薄，秋影入簷長。    <br />    前事風隨扇，歸心燕在樑。慇勤寄牛女，河漢正相望。   </p>   <p>    <b>     <font color=\"#FF6600\">贈雙文</font>    </b>    <br />    艷極翻含怨，憐多轉自嬌。有時還暫笑，閒坐愛無憀。    <br />    曉月行看墮，春酥見欲消。何因肯垂手，不敢望回腰。   </p>   <p>    <font color=\"#FF6600\">     <b>春別</b>    </font>    <br />    幽芳本未闌，君去蕙花殘。河漢秋期遠，關山世路難。    <br />    雲屏留粉絮，風幌引香蘭。腸斷回文錦，春深獨自看。   </p>   <p>    <b>     <font color=\"#FF6600\">和樂天示楊瓊</font>    </b>    <br />    我在江陵少年日，知有楊瓊初喚出。腰身瘦小歌圓緊，依約年應十六七。    <br />    去年十月過蘇州，瓊來拜問郎不識。青衫玉貌何處去，安得紅旗遮頭白。    <br />    我語楊瓊瓊莫語，汝雖笑我我笑汝。汝今無復小腰身，不似江陵時好女。    <br />    楊瓊為我歌送酒，爾憶江陵縣中否。江陵王令骨為灰，車來嫁作尚書婦。    <br />    盧戡及第嚴澗在，其餘死者十八九。我今賀爾亦自多，爾得老成余白首。   </p>   <p>    <font color=\"#FF6600\">     <b>魚中素</b>    </font>    <br />    重疊魚中素，幽緘手自開。斜紅餘淚跡，知著臉邊來。   </p>   <p>    <b>     <font color=\"#FF6600\">代九九</font>    </b>    <br />    昔年桃李月，顏色共花宜。回臉蓮初破，低蛾柳並垂。    <br />    望山多倚樹，弄水愛臨池。遠被登樓識，潛因倒影窺。    <br />    隔林徒想像，上砌轉逶迤。謾擲庭中果，虛攀牆外枝。    <br />    強持文玉珮，求結麝香縭。阿母憐金重，親兄要馬騎。    <br />    把將嬌小女，嫁與冶遊兒。自隱勤勤索，相要事事隨。    <br />    每常同坐臥，不省暫參差。才學羞兼妒，何言寵便移。    <br />    青春來易皎，白日誓先虧。僻性嗔來見，邪行醉後知。    <br />    別床鋪枕席，當面指瑕疵。妾貌應猶在，君情遽若斯。    <br />    的成終世恨，焉用此宵為。鸞鏡燈前撲，鴛衾手下隳。    <br />    參商半夜起，琴瑟一聲離。努力新叢艷，狂風次第吹。   </p>   <p>    <b>     <font color=\"#FF6600\">盧十九子蒙吟盧七員外洛川懷古六韻，命余和</font>    </b>    <br />    聞道盧明府，閒行詠洛神。浪圓疑靨笑，波斗憶眉顰。    <br />    蹀躞橋頭馬，空濛水上塵。草芽猶犯雪，冰岸欲消春。    <br />    寓目終無限，通辭未有因。子蒙將此曲，吟似獨眠人。   </p>   <p>    <b>     <font color=\"#FF6600\">劉、阮妻二首</font>    </b>    <br />    仙洞千年一度閒，等閒偷入又偷回。桃花飛盡東風起，何處消沉去不來。   </p>   <p>芙蓉脂肉綠雲鬟，罨畫樓台青黛山。千樹桃花萬年藥，不知何事憶人間。</p>   <p>    <b>     <font color=\"#FF6600\">桃花</font>    </b>    <br />    桃花淺深處，似勻深淺妝。春風助腸斷，吹落白衣裳。   </p>   <p>    <font color=\"#FF6600\">     <b>暮秋</b>    </font>    <br />    看著牆西日又沉，步廊回合戟門深。棲烏滿樹聲聲絕，小玉上床鋪夜衾。   </p>   <p>    <b>     <font color=\"#FF6600\">壓牆花</font>    </b>    <br />    野性大都迷里巷，愛將高樹記人家。春來偏認平陽宅，為見牆頭拂面花。   </p>   <p>    <font color=\"#FF6600\">     <b>舞腰</b>    </font>    <br />    裙裾旋旋手迢迢，不趁音聲自趁嬌。未必諸郎知曲誤，一時偷眼為回腰。   </p>   <p>    <font color=\"#FF6600\">     <b>白衣裳二首</b>    </font>    <br />    雨濕輕塵隔院香，玉人初著白衣裳。半含惆悵閒看繡，一朵梨花壓象床。   </p>   <p>藕絲衫子柳花裙，空著沈香慢火熏。閒倚屏風笑周昉，枉拋心力畫朝雲。</p>   <p>    <b>     <font color=\"#FF6600\">憶事</font>    </b>    <br />    夜深閒到戟門邊，卻繞行廊又獨眠。明月滿庭池水淥，桐花垂在翠簾前。   </p>   <p>    <b>     <font color=\"#FF6600\">寄舊詩與薛濤，因成長句</font>    </b>    <br />    詩篇調態人皆有，細膩風光我獨知。月夜詠花憐暗澹，雨朝題柳為欹垂。    <br />    長教碧玉藏深處，總向紅箋寫自隨。老大不能收拾得，與君閒似好男兒。   </p>   <p>    <b>     <font color=\"#FF6600\">友封體</font>    </b>    <br />    雨送浮涼夏簟清，小樓腰褥怕單輕。微風暗度香囊轉，朧月斜穿隔子明。    <br />    樺燭焰高黃耳吠，柳堤風靜紫騮聲。頻頻聞動中門鎖，桃葉知嗔未敢迎。   </p>   <p>    <b>     <font color=\"#FF6600\">看花</font>    </b>    <br />    努力少年求好官，好花須是少年看。君看老大逢花樹，未折一枝心已闌。   </p>   <p>    <b>     <font color=\"#FF6600\">斑竹（得之湘流）</font>    </b>    <br />    一枝斑竹渡湘沅，萬里行人感別魂。知是娥皇廟前物，遠隨風雨送啼痕。   </p>   <p>    <b>     <font color=\"#FF6600\">箏</font>    </b>    <br />    莫愁私地愛王昌，夜夜箏聲怨隔牆。火鳳有凰求不得，春鶯無伴囀空長。    <br />    急揮舞破催飛燕，慢逐歌詞弄小娘。死恨相如新索婦，枉將心力為他狂。   </p>   <p>    <b>     <font color=\"#FF6600\">春曉</font>    </b>    <br />    半欲天明半未明，醉聞花氣睡聞鶯。娃兒撼起鐘聲動，二十年前曉寺情。   </p>   <p>    <b>     <font color=\"#FF6600\">所思二首（一作劉禹錫詩，題作有所嗟）</font>    </b>    <br />    庾亮樓中初見時，武昌春柳似腰肢。相逢相失還如夢，為雨為雲今不知。   </p>   <p>鄂渚濛濛煙雨微，女郎魂逐暮雲歸。只應長在漢陽渡，化作鴛鴦一隻飛。</p>   <p>    <b>     <font color=\"#FF6600\">鶯鶯詩（一作離思詩之首篇）</font>    </b>    <br />    殷紅淺碧舊衣裳，取次梳頭暗淡妝。夜合帶煙籠曉日，牡丹經雨泣殘陽。    <br />    低迷隱笑原非笑，散漫清香不似香。頻動橫波嗔阿母，等閒教見小兒郎。   </p>   <p>    <b>     <font color=\"#FF6600\">離思五首（一本並前首作六首）</font>    </b>    <br />    自愛殘妝曉鏡中，環釵謾篸綠絲叢。須臾日射燕脂頰，一朵紅蘇旋欲融。   </p>   <p>山泉散漫繞階流，萬樹桃花映小樓。閒讀道書慵未起，水晶簾下看梳頭。</p>   <p>紅羅著壓逐時新，吉了花紗嫩麴塵。第一莫嫌材地弱，些些紕縵最宜人。</p>   <p>曾經滄海難為水，除卻巫山不是雲。取次花叢懶回顧，半緣修道半緣君。</p>   <p>尋常百種花齊發，偏摘梨花與白人。今日江頭兩三樹，可憐和葉度殘春。</p>   <p>    <b>     <font color=\"#FF6600\">雜憶五首</font>    </b>    <br />    今年寒食月無光，夜色才侵已上床。憶得雙文通內裡，玉櫳深處暗聞香。   </p>   <p>花籠微月竹籠煙，百尺絲繩拂地懸。憶得雙文人靜後，潛教桃葉送鞦韆。</p>   <p>寒輕夜淺繞迴廊，不辨花叢暗辨香。憶得雙文朧月下，小樓前後捉迷藏。</p>   <p>山榴似火葉相兼，亞拂磚階半拂簷。憶得雙文獨披掩，滿頭花草倚新簾。</p>   <p>春冰消盡碧波湖，漾影殘霞似有無。憶得雙文衫子薄，鈿頭雲映褪紅酥。</p>   <p>    <b>     <font color=\"#FF6600\">有所教</font>    </b>    <br />    莫畫長眉畫短眉，斜紅傷豎莫傷垂。人人總解爭時勢，都大須看各自宜。   </p>   <p>    <font color=\"#FF6600\">     <b>襄陽為盧竇紀事（第五首一作馬戴詩襄陽席上呈於司空）</b>    </font>    <br />    帝下真符召玉真，偶逢遊女暫相親。素書三卷留為贈，從向人間說向人。   </p>   <p>風弄花枝月照階，醉和春睡倚香懷。依稀似覺雙環動，潛被蕭郎卸玉釵。</p>   <p>鶯聲撩亂曙燈殘，暗覓金釵動曉寒。猶帶春酲懶相送，櫻桃花下隔簾看。</p>   <p>琉璃波面月籠煙，暫逐蕭郎走上天。今日歸時最腸斷，回江還是夜來船。</p>   <p>花枝臨水復臨堤，閒照江流亦照泥。千萬春風好抬舉，夜來曾有鳳凰棲。</p>   <p>    <b>     <font color=\"#FF6600\">會真詩三十韻</font>    </b>    <br />    微月透簾櫳，螢光度碧空。遙天初縹緲，低樹漸蔥蘢。    <br />    龍吹過庭竹，鸞歌拂井桐。羅綃垂薄霧，環珮響輕風。    <br />    絳節隨金母，雲心捧玉童。更深人悄悄，晨會雨濛濛。    <br />    珠瑩光文履，花明隱繡櫳。寶釵行彩鳳，羅帔掩丹虹。    <br />    言自瑤華浦，將朝碧帝宮。因遊李城北，偶向宋家東。    <br />    戲調初微拒，柔情已暗通。低鬟蟬影動，回步玉塵蒙。    <br />    轉面流花雪，登床抱綺叢。鴛鴦交頸舞，翡翠合歡籠。    <br />    眉黛羞頻聚，朱唇暖更融。氣清蘭蕊馥，膚潤玉肌豐。    <br />    無力慵移腕，多嬌愛斂躬。汗光珠點點，髮亂綠鬆鬆。    <br />    方喜千年會，俄聞五夜窮。留連時有限，繾綣意難終。    <br />    慢臉含愁態，芳詞誓素衷。贈環明運合，留結表心同。    <br />    啼粉流清鏡，殘燈繞暗蟲。華光猶冉冉，旭日漸曈曈。    <br />    警乘還歸洛，吹簫亦上嵩。衣香猶染麝，枕膩尚殘紅。    <br />    冪冪臨塘草，飄飄思渚蓬。素琴鳴怨鶴，清漢望歸鴻。    <br />    海闊誠難度，天高不易沖。行雲無處所，蕭史在樓中。   </p>   <p>    <b>     <font color=\"#FF6600\">古艷詩二首</font>    </b>    <br />    春來頻到宋家東，垂袖開懷待好風。鶯藏柳暗無人語，惟有牆花滿樹紅。   </p>   <p>深院無人草樹光，嬌鶯不語趁陰藏。等閒弄水浮花片，流出門前賺阮郎。</p>   <p>    <b>     <font color=\"#FF6600\">奉和浙西大夫李德裕述夢四十韻大夫本題言…次本韻</font>    </b>    <br />    聞有池塘什，還因夢寐遭。攀禾工類蔡，詠豆敏過曹。    <br />    莊蝶玄言秘，羅禽藻思高。戈矛排筆陣，貔虎讓文韜。    <br />    彩繢鸞凰頸，權奇驥騄髦。神樞千里應，華袞一言褒。    <br />    李廣留飛箭，王祥得佩刀。傳乘司隸馬，繼染翰林毫。    <br />    辨穎●超脫，詞鋒豈足櫜。金剛錐透玉，鑌鐵劍吹毛。    <br />    顧我曾陪附，思君正郁陶。近酬新樂錄，仍寄續離騷。    <br />    阿閣偏隨鳳，方壺共跨鰲。借騎銀杏葉，橫賜錦垂萄。    <br />    冰井分珍果，金瓶貯御醪。獨辭珠有戒，廉取玉非叨。    <br />    麥紙侵紅點，蘭燈焰碧高。代予言不易，承聖旨偏勞。    <br />    繞月同棲鵲，驚風比夜獒。吏傳開鎖契，神撼引鈴絛。    <br />    渥澤深難報，危心過自操。犯顏誠懇懇，騰口懼忉忉。    <br />    佩寵雖緺綬，安貧尚葛袍。賓親多謝絕，延薦必英豪。    <br />    分阻杯盤會，閒隨寺觀遨。祇園一林杏，仙洞萬株桃。    <br />    澥海滄波減，昆明劫火熬。未陪登鶴駕，已訃墮烏號。    <br />    痛淚過江浪，冤聲出海濤。尚看恩詔濕，已夢壽宮牢。    <br />    再造承天寶，新持濟巨篙。猶憐弊簪履，重委舊旌旄。    <br />    北望心彌苦，西回首屢搔。九霄難就日，兩浙僅容舠。    <br />    暮竹寒窗影，衰楊古郡濠。魚蝦集橘市，鶴鸛起亭皋。    <br />    朽刃休沖斗，良弓枉在弢。早彎摧虎兕，便鑄墾蓬蒿。    <br />    漁艇宜孤棹，樓船稱萬艘。量材分用處，終不學滔滔。   </p>   <p>    <b>     <font color=\"#FF6600\">自述（一作王建宮詞）</font>    </b>    <br />    延英引對碧衣郎，江硯宣毫各別床。天子下簾親考試，宮人手裡過茶湯。   </p>   <p>    <font color=\"#FF6600\">     <b>春分投簡陽明洞天作</b>    </font>    <br />    中分春一半，今日半春徂。老惜光陰甚，慵牽興緒孤。    <br />    偶成投秘簡，聊得泛平湖。郡邑移仙界，山川展畫圖。    <br />    旌旗遮嶼浦，士女滿闉闍。似木吳兒勁，如花越女姝。    <br />    牛儂驚力直，蠶妾笑睢盱。怪我攜章甫，嘲人託鷓鴣。    <br />    閭閻隨地勝，風俗與華殊。跣足沿流婦，丫頭避役奴。    <br />    雕題雖少有，雞卜尚多巫。鄉味尤珍蛤，家神愛事烏。    <br />    舟船通海嶠，田種繞城隅。櫛比千艘合，袈裟萬頃鋪。    <br />    亥茶闐小市，漁父隔深蘆。日腳斜穿浪，雲根遠曳蒲。    <br />    凝風花氣度，新雨草芽蘇。粉壞梅辭萼，紅含杏綴珠。    <br />    薅餘秧漸長，燒後葑猶枯。綠綟高懸柳，青錢密辮榆。    <br />    馴鷗眠淺瀨，驚雉迸平蕪。水靜王餘見，山空謝豹呼。    <br />    燕狂捎蛺蝶，螟掛集蒲盧。淺碧鶴新卵，深黃鵝嫩雛。    <br />    村扉以白板，寺壁耀赬糊。禹廟才離郭，陳莊恰半途。    <br />    石帆何峭嶢，龍瑞本縈紆。穴為探符坼，潭因失箭刳。    <br />    堤形彎熨斗，峰勢踴香爐。幢蓋迎三洞，煙霞貯一壺。    <br />    桃枝蟠復直，桑樹亞還扶。鱉解稱從事，松堪作大夫。    <br />    榮光飄殿閣，虛籟合笙竽。庭狎仙翁鹿，池游縣令鳧。    <br />    君心除健羨，扣寂入虛無。岡蹋翻星紀，章飛動帝樞。    <br />    東皇提白日，北斗下玄都。騎吏裙皆紫，科車幰盡朱。    <br />    地侯鞭社伯，海若跨天吳。霧噴雷公怒，煙揚灶鬼趨。    <br />    投壺憐玉女，噀飯笑麻姑。果實經千歲，衣裳重六銖。    <br />    瓊杯傳素液，金匕進雕胡。掌裡承來露，柈中釣得鱸。    <br />    菌生悲侷促，柯爛覺須臾。稊米休言聖，醯雞益伏愚。    <br />    鼓鼙催暝色，簪組縛微軀。遂別真徒侶，還來世路衢。    <br />    題詩歎城郭，揮手謝妻孥。幸有桃源近，全家肯去無。   </p>   <p>    <font color=\"#FF6600\">     <b>春遊</b>    </font>    <br />    酒戶年年減，山行漸漸難。欲終心懶慢，轉恐興闌散。    <br />    鏡水波猶冷，稽峰雪尚殘。不能辜物色，乍可怯春寒。    <br />    遠目傷千里，新年思萬端。無人知此意，閒憑小欄杆。   </p>   <p>    <b>     <font color=\"#FF6600\">除夜酬樂天</font>    </b>    <br />    引儺綏旆亂毿毿，戲罷人歸思不堪。虛漲火塵龜浦北，無由阿傘鳳城南。    <br />    休官期限原同約，除夜情懷老共諳。莫道明朝始添歲，今年春在歲前三。   </p>   <p>    <b>     <font color=\"#FF6600\">酬樂天初冬早寒見寄</font>    </b>    <br />    乍起衣猶冷，微吟帽半欹。霜凝南屋瓦，雞唱後園枝。    <br />    洛水碧雲曉，吳宮黃葉時。兩傳千里意，書札不如詩。   </p>   <p>    <b>     <font color=\"#FF6600\">酬白樂天杏花園</font>    </b>    <br />    劉郎不用閒惆悵，且作花間共醉人。算得貞元舊朝士，幾人同見太和春。   </p>   <p>    <font color=\"#FF6600\">     <b>過東都別樂天二首</b>    </font>    <br />    君應怪我留連久，我欲與君辭別難。白頭徒侶漸稀少，明日恐君無此歡。   </p>   <p>自識君來三度別，這回白盡老髭鬚。戀君不去君須會，知得後回相見無。</p>   <p>    <font color=\"#FF6600\">     <b>逢白公</b>    </font>    <br />    遠路事無限，相逢唯一言。月色照榮辱，長安千萬門。   </p>   <p>    <b>     <font color=\"#FF6600\">酬白太傅</font>    </b>    <br />    太空秋色涼，獨鳥下微陽。三徑池塘靜，六街車馬忙。    <br />    漸能高酒戶，始是入詩狂。官冷且無事，追陪慎莫忘。   </p>   <p>    <b>     <font color=\"#FF6600\">和嚴給事聞唐昌觀玉蕊花下有遊仙</font>    </b>    <br />    弄玉潛過玉樹時，不教青鳥出花枝。的應未有諸人覺，只是嚴郎不得知。   </p>   <p>    <b>     <font color=\"#FF6600\">贈毛仙翁</font>    </b>    <br />    仙駕初從蓬海來，相逢又說向天台。一言親授希微訣，三夕同傾沆瀣杯。    <br />    此日臨風飄羽衛，他年嘉約指鹽梅。花前揮手迢遙去，目斷霓旌不可陪。   </p>   <p>    <b>     <font color=\"#FF6600\">八月十四日夜玩月</font>    </b>    <br />    猶欠一宵輪未滿，紫霞紅襯碧雲端。誰能喚得姮娥下，引向堂前仔細看。   </p>   <p>    <font color=\"#FF6600\">     <b>寒食夜</b>    </font>    <br />    紅染桃花雪壓梨，玲瓏雞子鬥贏時。今年不是明寒食，暗地鞦韆別有期。   </p>   <p>    <b>     <font color=\"#FF6600\">三月三十日程氏館餞杜十四歸京</font>    </b>    <br />    江春今日盡，程館祖筵開。我正南冠縶，君尋北路回。    <br />    謀身誠太拙，從宦苦無媒。處困方明命，遭時不在才。    <br />    逾年長倚玉，連夜共銜杯。涸溜沾濡沫，餘光照死灰。    <br />    行看鴻欲翥，敢憚酒相催。拍逐飛觥絕，香隨舞袖來。    <br />    消梨拋五遍，娑葛溘三台。已許樽前倒，臨風淚莫頹。   </p>   <p>    <b>     <font color=\"#FF6600\">酬張秘書因寄馬贈詩</font>    </b>    <br />    丞相功高厭武名，牽將戰馬寄儒生。四蹄荀距藏雖盡，六尺須頭見尚驚。    <br />    減粟偷兒憎未飽，騎驢詩客罵先行。勸君還卻司空著，莫遣衙參傍子城。   </p>   <p>    <b>     <font color=\"#FF6600\">戲酬副使中丞見示四韻</font>    </b>    <br />    莫恨暫櫜鞬，交遊幾個全。眼明相見日，肺病欲秋天。    <br />    五馬虛盈櫪，雙蛾浪滿船。可憐俱老大，無處用閒錢。   </p>   <p>    <font color=\"#FF6600\">     <b>贈柔之</b>    </font>    <br />    窮冬到鄉國，正歲別京華。自恨風塵眼，常看遠地花。    <br />    碧幢還照曜，紅粉莫咨嗟。嫁得浮雲婿，相隨即是家。   </p>   <p>    <b>     <font color=\"#FF6600\">修龜山魚池示眾僧</font>    </b>    <br />    勸爾諸僧好護持，不須垂釣引青絲。雲山莫厭看經坐，便是浮生得道時。   </p>   <p>    <b>     <font color=\"#FF6600\">寄贈薛濤</font>    </b>    <br />    錦江滑膩蛾眉秀，幻出文君與薛濤。言語巧偷鸚鵡舌，文章分得鳳凰毛。    <br />    紛紛辭客多停筆，個個公卿欲夢刀。別後相思隔煙水，菖蒲花發五雲高。   </p>   <p>    <b>     <font color=\"#FF6600\">贈劉采春</font>    </b>    <br />    新妝巧樣畫雙蛾，謾裡常州透額羅。正面偷勻光滑笏，緩行輕踏破紋波。    <br />    言辭雅措風流足，舉止低回秀媚多。更有惱人腸斷處，選詞能唱望夫歌。   </p>   <p>    <b>     <font color=\"#FF6600\">醉題東武</font>    </b>    <br />    役役行人事，紛紛碎簿書。功夫兩衙盡，留滯七年餘。    <br />    病痛梅天發，親情海岸疏。因循未歸得，不是憶鱸魚。   </p>   <p>    <font color=\"#FF6600\">     <b>崔徽歌</b>    </font>    <br />    崔徽本不是娼家，教歌按舞娼家長。使君知有不自由，坐在頭時立在掌。    <br />    有客有客名丘夏，善寫儀容得恣把。為徽持此謝敬中，以死報郎為終始。   </p>   <p>    <font color=\"#FF6600\">     <b>一字至七字詩‧茶</b>    </font>    <br />    茶，香葉，嫩芽。慕詩客，愛僧家。碾雕白玉，羅織紅紗。    <br />    銚煎黃蕊色，碗轉麴塵花。夜後邀陪明月，晨前命對朝霞。    <br />    洗盡古今人不倦，將知醉後豈堪誇。   </p>   <p></p>   <p> </p>  </center> "}