{"id":"6-258","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <b>       <font color=\"#FF6600\" size=\"+3\">溫庭筠</font>      </b>     </strong>    </font>    <br />    <br />    （西元812～870）本名岐，字飛卿，唐太原人。少敏悟，有天才    <br />    ，能走筆成萬言，亦善鼓琴吹笛。工詩詞小賦，與李商隱齊名。    <br />    因才思敏捷，作賦押官韻，凡八叉手而八韻成，時人稱為溫八叉    <br />    。著有溫飛卿詩集。    <br />    <br />    <b>     <font color=\"#FF6600\">雞鳴埭曲</font>    </b>    <br />    南朝天子射雉時，銀河耿耿星參差。銅壺漏斷夢初覺，寶馬塵高人未知。    <br />    魚躍蓮東蕩宮沼，濛濛御柳懸棲鳥。紅妝萬戶鏡中春，碧樹一聲天下曉。    <br />    盤踞勢窮三百年，朱方殺氣成愁煙。彗星拂地浪連海，戰鼓渡江塵漲天。    <br />    繡龍畫雉填宮井，野火風驅燒九鼎。殿巢江燕砌生蒿，十二金人霜炯炯。    <br />    芊綿平綠台城基，暖色春容荒古陂。寧知玉樹後庭曲，留待野棠如雪枝。   </p>   <p>    <b>     <font color=\"#FF6600\">織錦詞</font>    </b>    <br />    丁東細漏侵瓊瑟，影轉高梧月初出。簇簌金梭萬縷紅，鴛鴦艷錦初成匹。    <br />    錦中百結皆同心，蕊亂雲盤相間深。此意欲傳傳不得，玫瑰作柱朱絃琴。    <br />    為君裁破合歡被，星斗迢迢共千里。像尺熏爐未覺秋，碧池已有新蓮子。   </p>   <p>    <b>     <font color=\"#FF6600\">夜宴謠</font>    </b>    <br />    長釵墜髮雙蜻蜓，碧盡山斜開畫屏。虯鬚公子五侯客，一飲千鍾如建瓴。    <br />    鸞咽奼唱圓無節，眉斂湘煙袖回雪。清夜恩情四座同，莫令溝水東西別。    <br />    亭亭蠟淚香珠殘，暗露曉風羅幕寒。飄颻戟帶儼相次，二十四枝龍畫竿。    <br />    裂管縈弦共繁曲，芳樽細浪傾春醁。高樓客散杏花多，脈脈新蟾如瞪目。   </p>   <p>    <b>     <font color=\"#FF6600\">蓮浦謠</font>    </b>    <br />    鳴橈軋軋溪溶溶，廢綠平煙吳苑東。水清蓮媚兩相向，鏡裡見愁愁更紅。    <br />    白馬金鞭大堤上，西江日夕多風浪。荷心有露似驪珠，不是真圓亦搖蕩。   </p>   <p>    <b>     <font color=\"#FF6600\">郭處士擊甌歌</font>    </b>    <br />    佶栗金虯石潭古，勺陂瀲灩幽修語。湘君寶馬上神雲，碎佩叢鈴滿煙雨。    <br />    吾聞三十六宮花離離，軟風吹春星斗稀。    <br />    玉晨冷磬破昏夢，天露未乾香著衣。蘭釵委墜垂雲髮，小響丁當逐回雪。    <br />    晴碧煙滋重疊山，羅屏半掩桃花月。太平天子駐雲車，龍爐勃郁雙蟠拏。    <br />    宮中近臣抱扇立，侍女低鬟落翠花。亂珠觸續正跳蕩，傾頭不覺金烏斜。    <br />    我亦為君長歎息，緘情遠寄愁無色。莫沾香夢綠楊絲。千里春風正無力。   </p>   <p>    <b>     <font color=\"#FF6600\">遐水謠</font>    </b>    <br />    天兵九月渡遐水，馬踏沙鳴驚雁起。殺氣空高萬里情，塞寒如箭傷眸子。    <br />    狼煙堡上霜漫漫，枯葉號風天地乾。犀帶鼠裘無暖色，清光炯冷黃金鞍。    <br />    虜塵如霧昏亭障，隴首年年漢飛將。麟閣無名期未歸，樓中思婦徒相望。   </p>   <p>    <b>     <font color=\"#FF6600\">曉仙謠</font>    </b>    <br />    玉妃喚月歸海宮，月色澹白涵春空。銀河欲轉星靨靨，碧浪疊山埋早紅。    <br />    宮花有露如新淚，小苑叢叢入寒翠。綺閣空傳唱漏聲，網軒未辨凌雲字。    <br />    遙遙珠帳連湘煙，鶴扇如霜金骨仙。碧簫曲盡彩霞動，下視九州皆悄然。    <br />    秦王女騎紅尾鳳，半空回首晨雞弄。霧蓋狂塵億兆家，世人猶作牽情夢。   </p>   <p>    <b>     <font color=\"#FF6600\">錦城曲</font>    </b>    <br />    蜀山攢黛留晴雪，簝筍蕨芽縈九折。江風吹巧剪霞綃，花上千枝杜鵑血。    <br />    杜鵑飛入巖下叢，夜叫思歸山月中。巴水漾情情不盡，文君織得春機紅。    <br />    怨魄未歸芳草死，江頭學種相思子。樹成寄與望鄉人，白帝荒城五千里。   </p>   <p>    <b>     <font color=\"#FF6600\">生禖屏風歌</font>    </b>    <br />    玉墀暗接崑崙井，井上無人金索冷。畫壁陰森九子堂，階前細月鋪花影。    <br />    繡屏銀鴨香蓊蒙，天上夢歸花繞叢。宜男漫作後庭草，不似櫻桃千子紅。   </p>   <p>    <b>     <font color=\"#FF6600\">嘲春風</font>    </b>    <br />    春風何處好，別殿饒芳草。苒裊轉鸞旗，萎蕤吹雉葆。    <br />    揚芳歷九門，澹蕩入蘭蓀。爭奈白團扇，時時偷主恩。   </p>   <p>    <b>     <font color=\"#FF6600\">舞衣曲</font>    </b>    <br />    藕腸纖縷抽輕春，煙機漠漠嬌娥嚬。金梭淅瀝透空薄，剪落交刀吹斷雲。    <br />    張家公子夜聞雨，夜向蘭堂思楚舞。蟬衫麟帶壓愁香，偷得鶯簧鎖金縷。    <br />    管含蘭氣嬌語悲，胡槽雪腕鴛鴦絲。芙蓉力弱應難定，楊柳風多不自持。    <br />    回嚬笑語西窗客，星斗寥寥波脈脈。不逐秦王捲象床，滿樓明月梨花白。   </p>   <p>    <b>     <font color=\"#FF6600\">張靜婉採蓮歌</font>    </b>    <br />    蘭膏墜髮紅玉春，燕釵拖頸拋盤雲。城邊楊柳向嬌晚，門前溝水波粼粼。    <br />    麒麟公子朝天客，珂馬璫璫度春陌。掌中無力舞衣輕，剪斷鮫綃破春碧。    <br />    抱月飄煙一尺腰，麝臍龍髓憐嬌嬈，秋羅拂水碎光動，露重花多香不銷。    <br />    鸂鶒交交塘水滿，綠芒如粟蓮莖短。一夜西風送雨來，粉痕零落愁紅淺。    <br />    船頭折藕絲暗牽，藕根蓮子相留連。郎心似月月未缺，十五十六清光圓。   </p>   <p>    <b>     <font color=\"#FF6600\">湘宮人歌</font>    </b>    <br />    池塘芳草濕，夜半東風起。生綠畫羅屏，金壺貯春水。    <br />    黃粉楚宮人，芳花玉刻鱗。娟娟照棋燭，不語兩含嚬。   </p>   <p>    <b>     <font color=\"#FF6600\">黃曇子歌</font>    </b>    <br />    參差綠蒲短，搖艷雲塘滿。紅瀲蕩融融，鶯翁鸂鶒暖。    <br />    萋芊小成路，馬上修蛾懶。羅衫裊回風，點粉金鸝卵。   </p>   <p>    <b>     <font color=\"#FF6600\">觱篥歌（李相妓人吹）</font>    </b>    <br />    蠟煙如纛新蟾滿，門外平沙草芽短。黑頭丞相九天歸，夜聽飛瓊吹朔管。    <br />    情遠氣調蘭蕙薰，天香瑞彩含絪縕。皓然纖指都揭血，日暖碧霄無片雲。    <br />    含商咀徵雙幽咽，軟縠疏羅共蕭屑。不盡長圓疊翠愁，柳風吹破澄潭月。    <br />    鳴梭淅瀝金絲蕊，恨語慇勤隴頭水。漢將營前萬里沙，更深一一霜鴻起。    <br />    十二樓前花正繁，交枝簇蒂連壁門。景陽宮女正愁絕，莫使此聲催斷魂。   </p>   <p>    <b>     <font color=\"#FF6600\">照影曲</font>    </b>    <br />    景陽妝罷瓊窗暖，欲照澄明香步懶。橋上衣多抱彩雲，金鱗不動春塘滿。    <br />    黃印額山輕為塵，翠鱗紅稚俱含嚬。桃花百媚如欲語，曾為無雙今兩身。   </p>   <p>    <b>     <font color=\"#FF6600\">拂舞詞（一作公無渡河）</font>    </b>    <br />    黃河怒浪連天來，大響谹谹如殷雷。龍伯驅風不敢上，百川噴雪高崔嵬。    <br />    二十三弦何太哀，請公勿渡立徘徊。下有狂蛟鋸為尾，裂帆截棹磨霜齒。    <br />    神椎鑿石塞神潭，白馬    <a target=\"_blank\" href=\"http://140.111.1.40/yitic/frc/frc13817.htm\">●</a>    <a target=\"_blank\" href=\"http://140.111.1.40/yitic/frc/frc13824.htm\">●</a>赤塵起。公乎躍馬揚玉鞭，滅沒高蹄日千里。   </p>   <p>    <b>     <font color=\"#FF6600\">太液池歌</font>    </b>    <br />    腥鮮龍氣連清防，花風漾漾吹細光。疊瀾不定照天井，倒影蕩搖晴翠長。    <br />    平碧淺春生綠塘，雲容雨態連青蒼。夜深銀漢通柏梁，二十八宿朝玉堂。   </p>   <p>    <b>     <font color=\"#FF6600\">雉場歌</font>    </b>    <br />    茭葉萋萋接煙曙，雞鳴埭上梨花露。彩仗鏘鏘已合圍，繡翎白頸遙相妒。    <br />    雕尾扇張金縷高，碎鈴素拂驪駒豪。綠場紅跡未相接，箭發銅牙傷彩毛。    <br />    麥隴桑陰小山晚，六虯歸去凝笳遠。城頭卻望幾含情，青畝春蕪連石苑。   </p>   <p>    <b>     <font color=\"#FF6600\">雍台歌</font>    </b>    <br />    太子池南樓百尺，入窗新樹疏簾隔。黃金鋪首畫鉤陳，羽葆停幢拂交戟。    <br />    盤紆欄楯臨高台，帳殿臨流鸞扇開。早雁驚鳴細波起，映花鹵簿龍飛回。   </p>   <p>    <b>     <font color=\"#FF6600\">吳苑行</font>    </b>    <br />    錦雉雙飛梅結子，平春遠綠窗中起。吳江澹畫水連空，三尺屏風隔千里。    <br />    小苑有門紅扇開，天絲舞蝶共徘徊。綺戶雕楹長若此，韶光歲歲如歸來。   </p>   <p>    <b>     <font color=\"#FF6600\">常林歡歌</font>    </b>    <br />    宜城酒熟花覆橋，沙晴綠鴨鳴咬咬。穠桑繞捨麥如尾，幽軋鳴機雙燕巢。    <br />    馬聲特特荊門道，蠻水揚光色如草。錦薦金爐夢正長，東家咿喔雞鳴早。   </p>   <p>    <b>     <font color=\"#FF6600\">塞寒行</font>    </b>    <br />    燕弓弦勁霜封瓦，樸簌寒雕睇平野，一點黃塵起雁喧，白龍堆下千蹄馬。    <br />    河源怒濁風如刀，剪斷朔雲天更高。晚出榆關逐征北，驚沙飛迸沖貂袍。    <br />    心許凌煙名不滅，年年錦字傷離別。彩毫一畫竟何榮，空使青樓淚成血。   </p>   <p>    <b>     <font color=\"#FF6600\">湖陰詞</font>    </b>    <br />    祖龍黃鬚珊瑚鞭，鐵驄金面青連錢。虎髯拔劍欲成夢，日壓賊營如血鮮。    <br />    海旗風急驚眠起，甲重光搖照湖水。蒼黃追騎塵外歸，森索妖星陣前死。    <br />    五陵愁碧春萋萋，霸川玉馬空中嘶。羽書如電入青瑣，雪腕如槌催畫鞞。    <br />    白虯天子金煌鋩，高臨帝座回龍章。吳波不動楚山晚，花壓欄杆春晝長。   </p>   <p>    <b>     <font color=\"#FF6600\">蔣侯神歌</font>    </b>    <br />    楚神鐵馬金鳴珂，夜動蛟潭生素波。商風刮水報西帝，廟前古樹蟠白蛇。    <br />    吳王赤斧斫雲陣，畫堂列壁叢霜刃。巫娥傳意託悲絲，鐸語琅琅理雙鬢。    <br />    湘煙刷翠湘山斜，東方日出飛神鴉。青雲自有黑龍子，潘妃莫結丁香花。   </p>   <p>    <b>     <font color=\"#FF6600\">漢皇迎春詞</font>    </b>    <br />    春草芊芊晴掃煙，宮城大錦紅殷鮮。海日初融照仙掌，淮王小隊纓鈴響。    <br />    獵獵東風焰赤旗，畫神金甲蔥龍網。鉅公步輦迎句芒，復道掃塵燕彗長。    <br />    豹尾竿前趙飛燕，柳風吹盡眉間黃。碧草含情杏花喜，上林鶯囀游絲起。    <br />    寶馬搖環萬騎歸，恩光暗入簾櫳裡。   </p>   <p>    <b>     <font color=\"#FF6600\">蘭塘詞</font>    </b>    <br />    塘水汪汪鳧唼喋，憶上江南木蘭楫。繡頸金須蕩倒光，團團皺綠雞頭葉。    <br />    露凝荷捲珠淨圓，紫菱刺短浮根纏。小姑歸晚紅妝淺，鏡裡芙蓉照水鮮。    <br />    東溝潏潏勞回首，欲寄一杯瓊液酒。知道無郎卻有情，長教月照相思柳。   </p>   <p>    <b>     <font color=\"#FF6600\">晚歸曲</font>    </b>    <br />    格格水禽飛帶波，孤光斜起夕陽多。湖西山淺似相笑，菱刺惹衣攢黛蛾。    <br />    青絲繫船向江木，蘭芽出土吳江曲。水極晴搖泛灩紅，草平春染煙綿綠。    <br />    玉鞭騎馬楊叛兒，刻金作鳳光參差。丁丁暖漏滴花影，催入景陽人不知。    <br />    彎堤弱柳遙相矚，雀扇團圓掩香玉。蓮塘艇子歸不歸，柳暗桑穠聞布穀。   </p>   <p>    <b>     <font color=\"#FF6600\">故城曲</font>    </b>    <br />    漠漠沙堤煙，堤西雉子斑。雉聲何角角，麥秀桑陰閒。    <br />    游絲蕩平綠，明滅時相續。白馬金絡頭，東風故城曲。    <br />    故城殷貴嬪，曾占未來春。自從香骨化，飛作馬蹄塵。   </p>   <p>    <b>     <font color=\"#FF6600\">昆明池水戰詞</font>    </b>    <br />    汪汪積水光連空，重疊細紋晴漾紅。赤帝龍孫鱗甲怒，臨流一盼生陰風。    <br />    鼉鼓三聲報天子，雕旌獸艦凌波起。雷吼濤驚白石山，石鯨眼裂蟠蛟死。    <br />    溟池海浦俱喧豗。青幟白旌相次來。箭羽槍纓三百萬，踏翻西海生塵埃。    <br />    茂陵仙去菱花老，唼唼游魚近煙島。渺莽殘陽釣艇歸，綠頭江鴨眠沙草。   </p>   <p>    <b>     <font color=\"#FF6600\">謝公墅歌</font>    </b>    <br />    朱雀航南繞香陌，謝郎東墅連春碧。鳩眠高柳日方融，綺榭飄颻紫庭客。    <br />    文楸方罫花參差，心陣未成星滿池。四座無喧梧竹靜，金蟬玉柄俱持頤。    <br />    對局含情見千里，都城已得長蛇尾。江南王氣繫疏襟，未許苻堅過淮水。   </p>   <p>    <b>     <font color=\"#FF6600\">罩魚歌（雜言）</font>    </b>    <br />    朝罩罩城南，暮罩罩城西。兩漿鳴幽幽，蓮子相高低。    <br />    持罩入深水，金鱗大如手。魚尾迸圓波，千珠落湘藕。    <br />    風颸颸，雨離離，菱尖茭刺鸂鶒飛。水連網眼白如影，淅瀝篷聲寒點微。    <br />    楚岸有花花蓋屋，金塘柳色前溪曲。悠溶杳若去無窮，五色澄潭鴨頭綠。   </p>   <p>    <b>     <font color=\"#FF6600\">春洲曲</font>    </b>    <br />    韶光染色如蛾翠，綠濕紅鮮水容媚。蘇小慵多蘭渚閒，融融浦日鵁鶄寐。    <br />    紫騮蹀躞金銜嘶，岸上揚鞭煙草迷。門外平橋連柳堤，歸來晚樹黃鶯啼。   </p>   <p>    <b>     <font color=\"#FF6600\">台城曉朝曲</font>    </b>    <br />    司馬門前火千炬，欄杆星斗天將曙。朱網龕鬖丞相車，曉隨疊鼓朝天去。    <br />    博山鏡樹香豐茸，裊裊浮航金畫龍。大江斂勢避辰極，兩闕深嚴煙翠濃。   </p>   <p>    <b>     <font color=\"#FF6600\">走馬樓三更曲</font>    </b>    <br />    春姿暖氣昏神沼，李樹拳枝紫芽小。玉皇夜入未央宮，長火千條照棲鳥。    <br />    馬過平橋通畫堂，虎幡龍戟風飄揚。簾間清唱報寒點，丙捨無人遺燼香。   </p>   <p>    <b>     <font color=\"#FF6600\">達摩支曲（雜言）</font>    </b>    <br />    搗麝成塵香不滅，拗蓮作寸絲難絕。紅淚文姬洛水春，白頭蘇武天山雪。    <br />    君不見無愁高緯花漫漫，漳浦宴餘清露寒。    <br />    一旦臣僚共囚虜，欲吹羌管先汍瀾。舊臣頭鬢霜華早，可惜雄心醉中老。    <br />    萬古春歸夢不歸，鄴城風雨連天草。   </p>   <p>    <b>     <font color=\"#FF6600\">陽春曲</font>    </b>    <br />    雲母空窗曉煙薄，香昏龍氣凝暉閣。霏霏霧雨杏花天，簾外春威著羅幕。    <br />    曲欄伏檻金麒麟，沙苑芳郊連翠茵。廄馬何能嚙芳草，路人不敢隨流塵。   </p>   <p>    <b>     <font color=\"#FF6600\">湘東宴曲</font>    </b>    <br />    湘東夜宴金貂人，楚女含情嬌翠嚬。玉管將吹插鈿帶，錦囊斜拂雙麒麟。    <br />    重城漏斷孤帆去，唯恐瓊簽報天曙。萬戶沈沈碧樹圓，雲飛雨散知何處。    <br />    欲上香車俱脈脈，清歌響斷銀屏隔。堤外紅塵蠟炬歸，樓前澹月連江白。   </p>   <p>    <b>     <font color=\"#FF6600\">東郊行</font>    </b>    <br />    鬥雞台下東西道，柳覆班騅蝶縈草。坱靄韶容鎖澹愁，青筐葉盡蠶應老。    <br />    綠渚幽香生白蘋，差差小浪吹魚鱗。王孫騎馬有歸意，林彩著空如細塵。    <br />    安得人生各相守，燒船破棧休馳走。世上方應無別離，路傍更長千株柳。   </p>   <p>    <b>     <font color=\"#FF6600\">水仙謠</font>    </b>    <br />    水客夜騎紅鯉魚，赤鸞雙鶴蓬瀛書。輕塵不起雨新霽，萬里孤光含碧虛。    <br />    露魄冠輕見雲發，寒絲七炷香泉咽。夜深天碧亂山姿，光碎平波滿船月。   </p>   <p>    <b>     <font color=\"#FF6600\">東峰歌</font>    </b>    <br />    錦礫潺湲玉溪水，曉來微雨籐花紫。冉冉山雞紅尾長，一聲樵斧驚飛起。    <br />    松刺梳空石差齒，煙香風軟人參蕊。陽崖一夢伴雲根，仙菌靈芝夢魂裡。   </p>   <p>    <b>     <font color=\"#FF6600\">會昌丙寅豐歲歌（雜言）</font>    </b>    <br />    丙寅歲，休牛馬，風如吹煙，日如渥赭。    <br />    九重天子調天下，春綠將年到西野。西野翁，生兒童，門前好樹青豐茸。    <br />    豐茸單衣麥田路，村南娶婦桃花紅。新姑車右及門柱，粉項韓憑雙扇中。    <br />    喜氣自能成歲豐，農祥爾物來爭功。   </p>   <p>    <b>     <font color=\"#FF6600\">碌碌古詞</font>    </b>    <br />    左亦不碌碌，右亦不碌碌。野草自根肥，羸牛生健犢。    <br />    融蠟作杏蒂，男兒不戀家。春風破紅意，女頰如桃花。    <br />    忠言未見信，巧語翻咨嗟。一鞘無兩刃，徒勞油壁車。   </p>   <p>    <b>     <font color=\"#FF6600\">春野行（雜言）</font>    </b>    <br />    草淺淺，春如剪。花壓李娘愁，饑蠶欲成繭。    <br />    東城年少氣堂堂，金丸驚起雙鴛鴦。含羞更問衛公子，月到枕前春夢長。   </p>   <p>    <b>     <font color=\"#FF6600\">醉歌</font>    </b>    <br />    簷柳初黃燕新乳，曉碧芊綿過微雨。樹色深含台榭情，鶯聲巧作煙花主。    <br />    錦袍公子陳杯觴，撥醅百甕春酒香。入門下馬問誰在，降階握手登華堂。    <br />    臨邛美人連山眉，低抱琵琶含怨思。朔風繞指我先笑，明月入懷君自知。    <br />    勸君莫惜金樽酒，年少須臾如覆手。辛勤到老慕簞瓢，於我悠悠竟何有。    <br />    洛陽盧仝稱文房，妻子腳禿舂黃糧。阿耋光顏不識字，指麾豪俊如驅羊。    <br />    天犀壓斷朱鼴鼠，瑞錦驚飛金鳳凰。其餘豈足沾牙齒，欲用何能報天子。    <br />    駑馬垂頭搶暝塵，驊騮一日行千里。但有沉冥醉客家，支頤瞪目持流霞。    <br />    唯恐南國風雨落，碧蕪狼藉棠梨花。   </p>   <p>    <b>     <font color=\"#FF6600\">江南曲</font>    </b>    <br />    妾家白蘋浦，日上芙蓉楫。軋軋搖槳聲，移舟入茭葉。    <br />    溪長茭葉深，作底難相尋。避郎郎不見，鸂鶒自浮沉。    <br />    拾萍萍無根，採蓮蓮有子。不作浮萍生，寧為藕花死。    <br />    岸傍騎馬郎，烏帽紫遊韁。含愁復含笑，回首問橫塘。    <br />    妾住金陵浦，門前朱雀航。流蘇持作帳，芙蓉持作梁。    <br />    出入金犢幰，兄弟侍中郎。前年學歌舞，定得郎相許。    <br />    連娟眉繞山，依約腰如杵。鳳管悲若咽，鸞弦嬌欲語。    <br />    扇薄露紅鉛，羅輕壓金縷。明月西南樓，珠簾玳瑁鉤。    <br />    橫波巧能笑，彎蛾不識愁。花開子留樹，草長根依土。    <br />    早聞金溝遠，底事歸郎許。不學楊白花，朝朝淚如雨。   </p>   <p>    <b>     <font color=\"#FF6600\">堂堂曲</font>    </b>    <br />    錢唐岸上春如織，淼淼寒潮帶晴色。淮南遊客馬連嘶，碧草迷人歸不得。    <br />    風飄客意如吹煙。纖指慇勤傷雁弦。一曲堂堂紅燭筵，長鯨瀉酒如飛泉。   </p>   <p>    <b>     <font color=\"#FF6600\">惜春詞</font>    </b>    <br />    百舌問花花不語，低回似恨橫塘雨。蜂爭粉蕊蝶分香，不似垂楊惜金縷。    <br />    願君留得長妖韶，莫逐東風還蕩搖。秦女含嚬向煙月，愁紅帶露空迢迢。   </p>   <p>    <b>     <font color=\"#FF6600\">春愁曲</font>    </b>    <br />    紅絲穿露珠簾冷，百尺啞啞下纖綆。遠翠愁山入臥屏，兩重雲母空烘影。    <br />    涼簪墜髮春眠重，玉兔熅香柳如夢。錦疊空床委墮紅，颸颸掃尾雙金鳳。    <br />    蜂喧蝶駐俱悠揚，柳拂赤欄纖草長。覺後梨花委平綠，春風和雨吹池塘。   </p>   <p>    <b>     <font color=\"#FF6600\">蘇小小歌</font>    </b>    <br />    買蓮莫破券，買酒莫解金。酒裡春容抱離恨，水中蓮子懷芳心。    <br />    吳宮女兒腰似束，家在錢唐小江曲。一自檀郎逐便風，門前春水年年綠。   </p>   <p>    <b>     <font color=\"#FF6600\">春江花月夜詞</font>    </b>    <br />    玉樹歌闌海雲黑，花庭忽作青蕪國。秦淮有水水無情，還向金陵漾春色。    <br />    楊家二世安九重，不御華芝嫌六龍。百幅錦帆風力滿，連天展盡金芙蓉。    <br />    珠翠丁星復明滅，龍頭劈浪哀笳發。千里涵空澄水魂，萬枝破鼻飄香雪。    <br />    漏轉霞高滄海西，頗黎枕上聞天雞。蠻弦代寫曲如語，一醉昏昏天下迷。    <br />    四方傾動煙塵起，猶在濃香夢魂裡。後主荒宮有曉鶯，飛來只隔西江水。   </p>   <p>    <b>     <font color=\"#FF6600\">懊惱曲</font>    </b>    <br />    藕絲作線難勝針，蕊粉染黃那得深。玉白蘭芳不相顧，青樓一笑輕千金。    <br />    莫言自古皆如此，健劍刜鍾鉛繞指。三秋庭綠盡迎霜，惟有荷花守紅死。    <br />    廬江小吏朱斑輪，柳縷吐芽香玉春。兩股金釵已相許，不令獨作空成塵。    <br />    悠悠楚水流如馬，恨紫愁紅滿平野。野土千年怨不平，至今燒作鴛鴦瓦。   </p>   <p>    <b>     <font color=\"#FF6600\">三洲詞</font>    </b>    <br />    團圓莫作波中月，潔白莫為枝上雪。月隨波動碎潾潾，雪似梅花不堪折。    <br />    李娘十六青絲髮，畫帶雙花為君結。門前有路輕別離，唯恐歸來舊香滅。   </p>   <p>    <b>     <font color=\"#FF6600\">春曉曲（一作齊梁體）</font>    </b>    <br />    家臨長信往來道，乳燕雙雙拂煙草。油壁車輕金犢肥，流蘇帳曉春雞早。    <br />    籠中嬌鳥暖猶睡，簾外落花閒不掃。衰桃一樹近前池，似惜紅顏鏡中老。   </p>   <p>    <b>     <font color=\"#FF6600\">獵騎辭</font>    </b>    <br />    早辭平扆殿，夕奉湘南宴。香兔抱微煙，重鱗疊輕扇。    <br />    蠶饑使君馬，雁避將軍箭。寶柱惜離弦，流黃悲赤縣。    <br />    理釵低舞鬢，換袖回歌面。晚柳未如絲，春花已如霰。    <br />    所嗟故里曲，不及青樓宴。   </p>   <p>    <b>     <font color=\"#FF6600\">西州詞（吳聲）</font>    </b>    <br />    悠悠復悠悠，昨日下西州。西州風色好，遙見武昌樓。    <br />    武昌何鬱鬱，儂家定無匹。小婦被流黃，登樓撫瑤瑟。    <br />    朱弦繁複輕，素手直淒清。一彈三四解，掩抑似含情。    <br />    南樓登且望，西江廣復平。艇子搖兩槳，催過石頭城。    <br />    門前烏臼樹，慘澹天將曙。鸂鶒飛復還，郎隨早帆去。    <br />    回頭語同伴，定復負情儂。去帆不安幅，作抵使西風。    <br />    他日相尋索，莫作西州客。西州人不歸，春草年年碧。   </p>   <p>    <b>     <font color=\"#FF6600\">燒歌</font>    </b>    <br />    起來望南山，山火燒山田。微紅夕如滅，短焰復相連。    <br />    差差向岩石，冉冉凌青壁。低隨回風盡，遠照簷茅赤。    <br />    鄰翁能楚言，倚插欲潸然。自言楚越俗，燒畬為早田。    <br />    豆苗蟲促促，籬上花當屋。廢棧豕歸欄，廣場雞啄粟。    <br />    新年春雨晴，處處賽神聲。持錢就人卜，敲瓦隔林鳴。    <br />    卜得山上卦，歸來桑棗下。吹火向白茅，腰鐮映赬蔗。    <br />    風驅槲葉煙，槲樹連平山。迸星拂霞外，飛燼落階前。    <br />    仰面呻復嚏，鴉娘咒豐歲。誰知蒼翠容，盡作官家稅。   </p>   <p>    <b>     <font color=\"#FF6600\">長安寺</font>    </b>    <br />    仁祠寫露宮，長安佳氣濃。煙樹含蔥蒨，金剎映豐茸。    <br />    繡戶香焚象，珠網玉盤龍。寶題斜翡翠，天井倒芙蓉。    <br />    幡長回遠吹，窗虛含曉風。遊騎迷青鎖，歸鳥思華鐘。    <br />    雲栱承跗邐，羽葆背花重。所嗟蓮社客，輕蕩不相從。   </p>   <p>    <b>     <font color=\"#FF6600\">和沈參軍招友生觀芙蓉池</font>    </b>    <br />    桂棟坐清曉，瑤琴商鳳絲。況聞楚澤香，適與秋風期。    <br />    遂從棹萍客，靜嘯煙草湄。倒影回澹蕩，愁紅媚漣漪。    <br />    湘莖久鮮澀，宿雨增離披。而我江海意，楚遊動夢思。    <br />    北渚水雲葉，南塘煙霧枝。豈亡台榭芳，獨與鷗鳥知。    <br />    珠墜魚迸淺，影多鳧泛遲。落英不可攀，返照昏澄陂。   </p>   <p>    <b>     <font color=\"#FF6600\">寓懷</font>    </b>    <br />    誠足不顧得，妄矜徒有言。語斯諒未盡，隱顯何悠然。    <br />    洵彼都邑盛，眷惟車馬喧。自期尊客卿，非意干王孫。    <br />    銜知有貞爵，處實非厚顏。苟無海岱氣，奚取壺漿恩。    <br />    唯絲南山楊，適我松菊香。鵬鶤誠未憶，誰謂凌風翔。   </p>   <p>    <b>     <font color=\"#FF6600\">余昔自西濱得蘭數本移藝於庭亦既逾歲…遂寄情於此</font>    </b>    <br />    寓賞本殊致，意幽非我情。吾常有流淺，外物無重輕。    <br />    各言藝幽深，彼美香素莖。豈為賞者設，自保孤根生。    <br />    易地無赤株，麗土亦同榮。賞際林壑近，泛餘煙露清。    <br />    余懷既郁陶，爾類徒縱橫。妍蚩苟不信，寵辱何為驚。    <br />    貞隱諒無跡，激時猶揀名。幽叢靄綠畹，豈必懷歸耕。   </p>   <p>    <b>     <font color=\"#FF6600\">秋日</font>    </b>    <br />    爽氣變昏旦，神皋遍原隰。煙華久蕩搖，石澗仍清急。    <br />    柳暗山犬吠，蒲荒水禽立。菊花明欲迷，棗葉光如濕。    <br />    天籟思林嶺，車塵倦都邑。譸張夙所違，悔吝何由入。    <br />    芳草秋可藉，幽泉曉堪汲。牧羊燒外鳴，林果雨中拾。    <br />    復此遂閒曠，翛然脫羈縶。田收鳥雀喧，氣肅龍蛇蟄。    <br />    佳節足豐穰，良朋阻遊集。沉機日寂寥，葆素常呼吸。    <br />    投跡倦攸往，放懷志所執。良時有東菑，吾將事蓑笠。   </p>   <p>    <b>     <font color=\"#FF6600\">七夕</font>    </b>    <br />    鳴機札札停金梭，芙蓉澹蕩生池波。神軒紅粉陳香羅，鳳低蟬薄愁雙蛾。    <br />    微光奕奕凌天河，鸞咽鶴唳飄颻歌。彎橋銷盡愁奈何，天氣駘蕩雲陂阤。    <br />    平明花木有秋意，露濕彩盤蛛網多。   </p>   <p>    <b>     <font color=\"#FF6600\">酬友人</font>    </b>    <br />    辭榮亦素尚，倦遊非夙心。寧復思金籍，獨此臥煙林。    <br />    閒雲無定貌，佳樹有餘陰。坐久芰荷發，釣闌茭葦深。    <br />    游魚自搖漾，浴鳥故浮沉。唯君清露夕，一為灑煩襟。   </p>   <p>    <b>     <font color=\"#FF6600\">觀舞妓</font>    </b>    <br />    朔音悲嘒管，瑤踏動芳塵。總袖時增怨，聽破復含嚬。    <br />    凝腰倚風軟，花題照錦春。朱弦固淒緊，瓊樹亦迷人。   </p>   <p>    <b>     <font color=\"#FF6600\">邊笳曲（一作齊梁體）</font>    </b>    <br />    朔管迎秋動，雕陰雁來早。上郡隱黃雲，天山吹白草。    <br />    嘶馬悲寒磧，朝陽照霜堡。江南戍客心，門外芙蓉老。   </p>   <p>    <b>     <font color=\"#FF6600\">經西塢偶題</font>    </b>    <br />    搖搖弱柳黃鸝啼，芳草無情人自迷。日影明滅金色鯉，杏花唼喋青頭雞。    <br />    微紅奈蒂惹峰粉，潔白芹芽穿燕泥。借問含嚬向何事，昔年曾到武陵溪。   </p>   <p>    <b>     <font color=\"#FF6600\">金虎台</font>    </b>    <br />    碧草連金虎，青苔蔽石麟。皓齒芳塵起，纖腰玉樹春。    <br />    倚瑟紅鉛濕，分香翠黛嚬。誰言奉陵寢，相顧復沾巾。   </p>   <p>    <b>     <font color=\"#FF6600\">俠客行（一作齊梁體）</font>    </b>    <br />    欲出鴻都門，陰雲蔽城闕。寶劍黯如水，微紅濕餘血。    <br />    白馬夜頻驚，三更霸陵雪。   </p>   <p>    <b>     <font color=\"#FF6600\">詠曉</font>    </b>    <br />    蟲歇紗窗靜，鴉散碧梧寒。稍驚朝珮動，猶傳清漏殘。    <br />    亂珠凝燭淚，微紅上露盤。褰衣復理鬢，餘潤拂芝蘭。   </p>   <p>    <b>     <font color=\"#FF6600\">芙蓉</font>    </b>    <br />    剌莖澹蕩碧，花片參差紅。吳歌秋水冷，湘廟夜雲空。    <br />    濃艷香露裡，美人青鏡中。南樓未歸客，一夕練塘東。   </p>   <p>    <b>     <font color=\"#FF6600\">敕勒歌塞北</font>    </b>    <br />    敕勒金幘壁，陰山無歲華。帳外風飄雪，營前月照沙。    <br />    羌兒吹玉管，胡姬踏錦花。卻笑江南客，梅落不歸家。   </p>   <p>    <b>     <font color=\"#FF6600\">邯鄲郭公詞</font>    </b>    <br />    金笳悲故曲，玉座積深塵。言是邯鄲伎，不見鄴城人。    <br />    青苔竟埋骨，紅粉自傷神。唯有漳河柳，還向舊營春。   </p>   <p>    <b>     <font color=\"#FF6600\">古意</font>    </b>    <br />    莫莫復莫莫，絲蘿緣澗壑。散木無斧斤，纖莖得依託。    <br />    枝低浴鳥歇，根靜懸泉落。不慮見春遲，空傷致身錯。   </p>   <p>    <b>     <font color=\"#FF6600\">齊宮</font>    </b>    <br />    白馬雜金飾，言從雕輦回。粉香隨笑度，鬢態伴愁來。    <br />    遠水斜如剪，青莎綠似裁。所恨章華日，冉冉下層台。   </p>   <p>    <b>     <font color=\"#FF6600\">春日（一作齊梁體）</font>    </b>    <br />    柳岸杏花稀，梅梁乳燕飛。美人鸞鏡笑，嘶馬雁門歸。    <br />    楚宮雲影薄，台城心賞違。從來千里恨，邊色滿戎衣。   </p>   <p>    <b>     <font color=\"#FF6600\">詠春幡</font>    </b>    <br />    閒庭見早梅，花影為誰栽。碧煙隨刃落，蟬鬢覺春來。    <br />    代郡嘶金勒，梵聲悲鏡台。玉釵風不定，香步獨徘徊。   </p>   <p>    <b>     <font color=\"#FF6600\">陳宮詞</font>    </b>    <br />    雞鳴人草草，香輦出宮花。妓語細腰轉，馬嘶金面斜。    <br />    早鶯隨彩仗，驚雉避凝笳。淅瀝湘風外，紅輪映曙霞。   </p>   <p>    <b>     <font color=\"#FF6600\">春日野行</font>    </b>    <br />    騎馬踏煙莎，青春奈怨何。蝶翎朝粉盡，鴉背夕陽多。    <br />    柳艷欺芳帶，山愁縈翠蛾。別情無處說，方寸是星河。   </p>   <p>    <b>     <font color=\"#FF6600\">詠嚬（一作齊梁體）</font>    </b>    <br />    毛羽斂愁翠，黛嬌攢艷春。恨容偏落淚，低態定思人。    <br />    枕上夢隨月，扇邊歌繞塵。玉鉤鸞不住，波淺石磷磷。   </p>   <p>    <b>     <font color=\"#FF6600\">中書令裴公輓歌詞二首</font>    </b>    <br />    王儉風華首，蕭何社稷臣。丹陽布衣客，蓮渚白頭人。    <br />    銘勒燕山暮，碑沉漢水春。從今虛醉飽，無復污車茵。    <br />    箭下妖星落，風前殺氣回。國香荀令去，樓月庾公來。    <br />    玉璽終無慮，金縢意不開。空嗟薦賢路，芳草滿燕台。   </p>   <p>    <b>     <font color=\"#FF6600\">唐莊恪太子輓歌詞二首</font>    </b>    <br />    疊鼓辭宮殿，悲笳降杳冥。影離雲外日，光滅火前星。    <br />    鄴客瞻秦苑，商公下漢庭。依依陵樹色，空繞古原青。    <br />    東府虛容衛，西園寄夢思。鳳懸吹曲夜，雞斷問安時。    <br />    塵陌都人恨，霜郊賵馬悲。唯餘埋璧地，煙草近丹墀。   </p>   <p>    <b>     <font color=\"#FF6600\">秘書劉尚書輓歌詞二首</font>    </b>    <br />    王筆活鸞鳳，謝詩生芙蓉。學筵開絳帳，談柄發洪鍾。    <br />    粉署見飛鵩，玉山猜臥龍。遺風麗清韻，蕭散九原松。    <br />    麈尾近良玉，鶴裘吹素絲。壞陵殷浩謫，春墅謝安棋。    <br />    京口貴公子，襄陽諸女兒。折花兼踏月，多唱柳郎詞。   </p>   <p>    <b>     <font color=\"#FF6600\">太子西池二首（一作齊梁體）</font>    </b>    <br />    梨花雪壓枝，鶯囀柳如絲。懶逐妝成曉，春融夢覺遲。    <br />    鬢輕全作影，嚬淺未成眉。莫信張公子，窗間斷暗期。    <br />    花紅蘭紫莖，愁草雨新晴。柳占三春色，鶯偷百鳥聲。    <br />    日長嫌輦重，風暖覺衣輕。薄暮香塵起，長楊落照明。   </p>   <p>    <b>     <font color=\"#FF6600\">西陵道士茶歌</font>    </b>    <br />    乳竇濺濺通石脈，綠塵愁草春江色。澗花入井水味香，山月當人松影直。    <br />    仙翁白扇霜鳥翎，拂壇夜讀黃庭經。疏香皓齒有餘味，更覺鶴心通杳冥。   </p>   <p>    <b>     <font color=\"#FF6600\">過西堡塞北</font>    </b>    <br />    淺草干河闊，叢棘廢城高。白馬犀匕首，黑裘金佩刀。    <br />    霜清徹兔目，風急吹雕毛。一經何用厄，日暮涕沾袍。   </p>   <p>    <b>     <font color=\"#FF6600\">送李億東歸</font>    </b>    <br />    黃山遠隔秦樹，紫禁斜通渭城。別路青青柳弱，前溪漠漠苔生。    <br />    和風澹蕩歸客，落月慇勤早鶯。灞上金樽未飲，宴歌已有餘聲。   </p>   <p>    <b>     <font color=\"#FF6600\">開聖寺</font>    </b>    <br />    路分谿石夾煙叢，十里蕭蕭古樹風。出寺馬嘶秋色裡，向陵鴉亂夕陽中。    <br />    竹間泉落山廚靜，塔下僧歸影殿空。猶有南朝舊碑在，恥將興廢問休公。   </p>   <p>    <b>     <font color=\"#FF6600\">贈蜀府將（蠻入成都，頻著功勞）</font>    </b>    <br />    十年分散劍關秋，萬事皆隨錦水流。志氣已曾明漢節，功名猶自滯吳鉤。    <br />    雕邊認箭寒雲重，馬上聽笳塞草愁。今日逢君倍惆悵，灌嬰韓信盡封侯。   </p>   <p>    <b>     <font color=\"#FF6600\">西江貽釣叟騫生（一作西江寄友人騫生）</font>    </b>    <br />    晴江如鏡月如鉤，泛灩蒼茫送客愁。衣淚潛生竹枝曲，春潮遙上木蘭舟。    <br />    事隨雲去身難到，夢逐煙銷水自流。昨日歡娛竟何在，一枝梅謝楚江頭。   </p>   <p>    <b>     <font color=\"#FF6600\">寄清源寺僧</font>    </b>    <br />    石路無塵竹徑開，昔年曾伴戴顒來。窗間半偈聞鐘後，松下殘棋送客回。    <br />    簾向玉峰藏夜雪，砌因藍水長秋苔。白蓮社裡如相問，為說遊人是姓雷。   </p>   <p>    <b>     <font color=\"#FF6600\">重遊圭峰宗密禪師精廬（一作哭盧處士）</font>    </b>    <br />    百尺青崖三尺墳，微言已絕杳難聞。戴顒今日稱居士，支遁他年識領軍。    <br />    暫對杉松如結社，偶同麋鹿自成群。故山弟子空回首，蔥嶺唯應見宋雲。   </p>   <p>    <b>     <font color=\"#FF6600\">題李處士幽居</font>    </b>    <br />    水玉簪頭白角巾，瑤琴寂歷拂輕塵。濃陰似帳紅薇晚，細雨如煙碧草春。    <br />    隔竹見籠疑有鶴，捲簾看畫靜無人。南山自是忘年友，谷口徒稱鄭子真。   </p>   <p>    <b>     <font color=\"#FF6600\">利州南渡</font>    </b>    <br />    澹然空水對斜暉，曲島蒼茫接翠微，波上馬嘶看棹去，柳邊人歇待船歸。    <br />    數叢沙草群鷗散，萬頃江田一鷺飛。誰解乘舟尋范蠡，五湖煙水獨忘機。   </p>   <p>    <b>     <font color=\"#FF6600\">贈李將軍</font>    </b>    <br />    誰言荀羨愛功勳，年少登壇眾所聞。曾以能書稱內史，又因明易號將軍。    <br />    金溝故事春長在，玉軸遺文火半焚。不學龍驤畫山水，醉鄉無跡似閒雲。   </p>   <p>    <b>     <font color=\"#FF6600\">寒食日作</font>    </b>    <br />    紅深綠暗徑相交，抱暖含芳披紫袍。彩索平時牆婉娩，輕球落處晚寥梢。    <br />    窗中草色妒雞卵，盤上芹泥憎燕巢。自有玉樓春意在，不能騎馬度煙郊。   </p>   <p>    <b>     <font color=\"#FF6600\">李羽處士寄新醞走筆戲酬</font>    </b>    <br />    高談有伴還成藪，沉醉無期即是鄉。已恨流鶯欺謝客，更將浮蟻與劉郎。    <br />    簷前柳色分張綠，窗外花枝借助香。所恨玳筵紅燭夜，草玄寥落近回塘。   </p>   <p>    <b>     <font color=\"#FF6600\">郊居秋日有懷一二知己</font>    </b>    <br />    稻田鳧雁滿晴沙，釣渚歸來一徑斜。門帶果林招邑吏，井分蔬圃屬鄰家。    <br />    皋原寂歷垂禾穗，桑竹參差映豆花。自笑謾懷經濟策，不將心事許煙霞。   </p>   <p>    <b>     <font color=\"#FF6600\">題友人池亭（一作偶題林亭）</font>    </b>    <br />    月榭風亭繞曲池，粉垣回互瓦參差。侵簾片白搖翻影，落鏡愁紅寫倒枝。    <br />    鸂鶒刷毛花蕩漾，鷺鷥拳足雪離披。山翁醉後如相憶，羽扇清樽我自知。   </p>   <p>    <b>     <font color=\"#FF6600\">南湖</font>    </b>    <br />    湖上微風入檻涼，翻翻菱荇滿回塘。野船著岸偎春草，水鳥帶波飛夕陽。    <br />    蘆葉有聲疑霧雨，浪花無際似瀟湘。飄然篷艇東歸客，盡日相看憶楚鄉。   </p>   <p>    <b>     <font color=\"#FF6600\">贈袁司錄（一即丞相淮陽公之猶子與庭筠有舊也）</font>    </b>    <br />    一朝辭滿有心期，花發楊園雪壓枝。劉尹故人諳往事，謝郎諸弟得新知。    <br />    金釵醉就胡姬畫，玉管閒留洛客吹。記得襄陽耆舊語，不堪風景峴山碑。   </p>   <p>    <b>     <font color=\"#FF6600\">題西明寺僧院</font>    </b>    <br />    曾識匡山遠法師，低松片石對前墀。為尋名畫來過院，因訪閒人得看棋。    <br />    新雁參差雲碧處，寒鴉遼亂葉紅時。自知終有張華識，不向滄洲理釣絲。   </p>   <p>    <b>     <font color=\"#FF6600\">偶題</font>    </b>    <br />    微風和暖日鮮明，草色迷人向渭城。吳客捲簾閒不語，楚娥攀樹獨含情。    <br />    紅垂果蒂櫻桃重，黃染花叢蝶粉輕。自恨青樓無近信，不將心事許卿卿。   </p>   <p>    <b>     <font color=\"#FF6600\">寄湘陰閻少府乞釣輪子</font>    </b>    <br />    釣輪形與月輪同，獨繭和煙影似空。若向三湘逢雁信，莫辭千里寄漁翁。    <br />    篷聲夜滴松江雨，菱葉秋傳鏡水風。終日垂鉤還有意，尺書多在錦鱗中。   </p>   <p>    <b>     <font color=\"#FF6600\">哭王元裕</font>    </b>    <br />    聞說蕭郎逐逝川，伯牙因此絕清弦。柳邊猶憶青驄影，墳上俄生碧草煙。    <br />    篋裡詩書疑謝後，夢中風貌似潘前。他時若到相尋處，碧樹紅樓自宛然。   </p>   <p>    <b>     <font color=\"#FF6600\">法雲寺雙檜（一作晉朝柏樹）</font>    </b>    <br />    晉朝名輩此離群，想對濃陰去住分。題處尚尋王內史，畫時應是顧將軍。    <br />    長廊夜靜聲疑雨，古殿秋深影勝雲。一下南台到人世，曉泉清籟更難聞。   </p>   <p>    <b>     <font color=\"#FF6600\">送陳嘏之侯官兼簡李常侍</font>    </b>    <br />    縱得步兵無綠蟻，不緣句漏有丹砂。慇勤為報同袍友，我亦無心似海槎。    <br />    春服照塵連草色，夜船聞雨滴蘆花。梅仙自是青雲客，莫羨相如卻到家。   </p>   <p>    <b>     <font color=\"#FF6600\">春日野行</font>    </b>    <br />    雨漲西塘金堤斜，碧草芊芊晴吐芽。野岸明媚山芍葯，水田叫噪官蝦蟆。    <br />    鏡中有浪動菱蔓，陌上無風飄柳花。何事輕橈句溪客，綠萍方好不歸家。   </p>   <p>    <b>     <font color=\"#FF6600\">溪上行</font>    </b>    <br />    綠塘漾漾煙濛濛，張翰此來情不窮。雪羽褵褷立倒影，金鱗撥剌跳晴空。    <br />    風翻荷葉一向白，雨濕蓼花千穗紅。心羨夕陽波上客，片時歸夢釣船中。   </p>   <p>    <b>     <font color=\"#FF6600\">投翰林蕭舍人</font>    </b>    <br />    人間鵷鷺杳難從，獨恨金扉直九重。萬象晚歸仁壽鏡，百花春隔景陽鐘。    <br />    紫微芒動詞初出，紅燭香殘誥未封。每過朱門愛庭樹，一枝何日許相容。   </p>   <p>    <b>     <font color=\"#FF6600\">春日偶作</font>    </b>    <br />    西園一曲艷陽歌，擾擾車塵負薜蘿。自欲放懷猶未得，不知經世竟如何。    <br />    夜聞猛雨判花盡，寒戀重衾覺夢多。釣渚別來應更好，春風還為起微波。   </p>   <p>    <b>     <font color=\"#FF6600\">春暮宴罷寄宋壽先輩</font>    </b>    <br />    斜掩朱門花外鐘，曉鶯時節好相逢。窗間桃蕊宿妝在，雨後牡丹春睡濃。    <br />    蘇小風姿迷下蔡，馬卿才調似臨邛。誰憐芳草生三徑，參佐橋西陸士龍。   </p>   <p>    <b>     <font color=\"#FF6600\">馬嵬驛</font>    </b>    <br />    穆滿曾為物外遊，六龍經此暫淹留。返魂無驗青煙滅，埋血空生碧草愁。    <br />    香輦卻歸長樂殿，曉鐘還下景陽樓。甘泉不復重相見，誰道文成是故侯。   </p>   <p>    <b>     <font color=\"#FF6600\">和道溪君別業（一作和友人溪居別業）</font>    </b>    <br />    積潤初銷碧草新，鳳陽晴日帶雕輪。風飄弱柳平橋晚，雪點寒梅小苑春。    <br />    屏上樓台陳後主，鏡中金翠李夫人。花房透露紅珠落，蛺蝶雙飛護粉塵。   </p>   <p>    <b>     <font color=\"#FF6600\">奉天西佛寺</font>    </b>    <br />    憶昔狂童犯順年，玉虯閒暇出甘泉。宗臣欲舞千鈞劍，追騎猶觀七寶鞭。    <br />    星背紫垣終掃地，日歸黃道卻當天。至今南頓諸耆舊，猶指榛蕪作弄田。   </p>   <p>    <b>     <font color=\"#FF6600\">題望苑驛（東有馬嵬驛西有端正樹一作相思樹）</font>    </b>    <br />    弱柳千條杏一枝，半含春雨半垂絲。景陽寒井人難到，長樂晨鐘鳥自知。    <br />    花影至今通博望，樹名從此號相思。分明十二樓前月，不向西陵照盛姬。   </p>   <p>    <b>     <font color=\"#FF6600\">寄分司元庶子兼呈元處士</font>    </b>    <br />    閉門高臥莫長嗟，水木凝暉屬謝家。緱嶺參差殘曉雪，洛波清淺露晴沙。    <br />    劉公春盡蕪菁色，華廙愁深苜蓿花。月榭知君還悵望，碧霄煙闊雁行斜。   </p>   <p>    <b>     <font color=\"#FF6600\">題柳</font>    </b>    <br />    楊柳千條拂面絲，綠煙金穗不勝吹。香隨靜婉歌塵起，影伴嬌嬈舞袖垂。    <br />    羌管一聲何處曲，流鶯百囀最高枝。千門九陌花如雪，飛過宮牆兩自知。   </p>   <p>    <b>     <font color=\"#FF6600\">和友人悼亡（一作喪歌姬）</font>    </b>    <br />    玉貌潘郎淚滿衣，畫羅輕鬢雨霏微。紅蘭委露愁難盡，白馬朝天望不歸。    <br />    寶鏡塵昏鸞影在，鈿箏弦斷雁行稀。春來多少傷心事，碧草侵階粉蝶飛。   </p>   <p>    <b>     <font color=\"#FF6600\">李羽處士故里</font>    </b>    <br />    柳不成絲草帶煙，海槎東去鶴歸天。愁腸斷處春何限，病眼開時月正圓。    <br />    花若有情還悵望，水應無事莫潺湲。終知此恨銷難盡，辜負南華第一篇。   </p>   <p>    <b>     <font color=\"#FF6600\">卻經商山寄昔同行人</font>    </b>    <br />    曾道逍遙第一篇，爾來無處不恬然。便同南郭能忘象，兼笑東林學坐禪。    <br />    人事轉新花爛熳，客程依舊水潺湲。若教猶作當時意，應有垂絲在鬢邊。   </p>   <p>    <b>     <font color=\"#FF6600\">池塘七夕</font>    </b>    <br />    月出西南露氣秋，綺羅河漢在斜溝。楊家繡作鴛鴦幔，張氏金為翡翠鉤。    <br />    香燭有花妨宿燕，畫屏無睡待牽牛。萬家砧杵三篙水，一夕橫塘似舊遊。   </p>   <p>    <b>     <font color=\"#FF6600\">偶遊</font>    </b>    <br />    曲巷斜臨一水間，小門終日不開關。紅珠斗帳櫻桃熟，金尾屏風孔雀閒。    <br />    雲髻幾迷芳草蝶，額黃無限夕陽山。與君便是鴛鴦侶，休向人間覓往還。   </p>   <p>    <b>     <font color=\"#FF6600\">寄河南杜少尹</font>    </b>    <br />    十載歸來鬢未凋，玳簪珠履見常僚。豈關名利分榮路，自有才華作慶霄。    <br />    鳥影參差經上苑，騎聲斷續過中橋。夕陽亭畔山如畫，應念田歌正寂寥。   </p>   <p>    <b>     <font color=\"#FF6600\">贈知音</font>    </b>    <br />    翠羽花冠碧樹雞，未明先向短牆啼。窗間謝女青蛾斂，門外蕭郎白馬嘶。    <br />    星漢漸移庭竹影，露珠猶綴野花迷。景陽宮裡鐘初動，不語垂鞭上柳堤。   </p>   <p>    <b>     <font color=\"#FF6600\">過陳琳墓</font>    </b>    <br />    曾於青史見遺文，今日飄蓬過古墳。詞客有靈應識我，霸才無主始憐君。    <br />    石麟埋沒藏春草，銅雀荒涼對暮雲。莫怪臨風倍惆悵，欲將書劍學從軍。   </p>   <p>    <b>     <font color=\"#FF6600\">題崔公池亭舊遊（一作題懷貞亭舊遊）</font>    </b>    <br />    皎鏡方塘菡萏秋，此來重見採蓮舟。誰能不逐當年樂，還恐添成異日愁。    <br />    紅艷影多風裊裊，碧空雲斷水悠悠。簷前依舊青山色，盡日無人獨上樓。   </p>   <p>    <b>     <font color=\"#FF6600\">回中作</font>    </b>    <br />    蒼莽寒空遠色愁，嗚嗚戍角上高樓。吳姬怨思吹雙管，燕客悲歌別五侯。    <br />    千里關山邊草暮，一星烽火朔雲秋。夜來霜重西風起，隴水無聲凍不流。   </p>   <p>    <b>     <font color=\"#FF6600\">西江上送漁父</font>    </b>    <br />    卻逐嚴光向若耶，釣輪菱棹寄年華。三秋梅雨愁楓葉，一夜篷舟宿葦花。    <br />    不見水雲應有夢，偶隨鷗鷺便成家。白蘋風起樓船暮，江燕雙雙五兩斜。   </p>   <p>    <b>     <font color=\"#FF6600\">經故秘書崔監揚州南塘舊居</font>    </b>    <br />    昔年曾識范安成，松竹風姿鶴性情。西掖曙河橫漏響，北山秋月照江聲。    <br />    乘舟覓吏經輿縣，為酒求官得步兵。千頃水流通故墅，至今留得謝公名。   </p>   <p>    <b>     <font color=\"#FF6600\">七夕</font>    </b>    <br />    鵲歸燕去兩悠悠，青瑣西南月似鉤。天上歲時星右轉，世間離別水東流。    <br />    金風入樹千門夜，銀漢橫空萬象秋。蘇小橫塘通桂楫，未應清淺隔牽牛。   </p>   <p>    <b>     <font color=\"#FF6600\">題韋籌博士草堂（一作薛逢詩，題作韋壽博書齋）</font>    </b>    <br />    玄晏先生已白頭，不隨鵷鷺狎群鷗。元卿謝免開三徑，平仲朝歸臥一裘。    <br />    醉後獨知殷甲子，病來猶作晉春秋。滄浪未濯塵纓在，野水無情處處流。   </p>   <p>    <b>     <font color=\"#FF6600\">和友人題壁</font>    </b>    <br />    沖尚猶來出範圍，肯將經世作風徽。三台位缺嚴陵臥，百戰功高范蠡歸。    <br />    自欲一鳴驚鶴寢，不應孤憤學牛衣。西州未有看棋暇，澗戶何由得掩扉。   </p>   <p>    <b>     <font color=\"#FF6600\">春日將欲東歸寄新及第苗紳先輩（一作下第寄司馬札）</font>    </b>    <br />    幾年辛苦與君同，得喪悲歡儘是空。猶喜故人先折桂，自憐羈客尚飄蓬。    <br />    三春月照千山道，十日花開一夜風。知有杏園無路入，馬前惆悵滿枝紅。   </p>   <p>    <b>     <font color=\"#FF6600\">經李征君故居（一作王建詩）</font>    </b>    <br />    露濃煙重草萋萋，樹映欄杆柳拂堤。一院落花無客醉，五更殘月有鶯啼。    <br />    芳筵想像情難盡，故榭荒涼路已迷。惆悵羸驂往來慣，每經門巷亦長嘶。   </p>   <p>    <b>     <font color=\"#FF6600\">送崔郎中赴幕</font>    </b>    <br />    一別黔巫似斷弦，故交東去更淒然。心遊目送三千里，雨散雲飛二十年。    <br />    發跡豈勞天上桂，屬詞還得幕中蓮。相思休話長安遠，江月隨人處處圓。   </p>   <p>    <b>     <font color=\"#FF6600\">經舊遊（一作懷真珠亭）</font>    </b>    <br />    珠箔金鉤對彩橋，昔年於此見嬌嬈。香燈悵望飛瓊鬢，涼月慇勤碧玉簫。    <br />    屏倚故窗山六扇，柳垂寒砌露千條。壞牆經雨蒼苔遍，拾得當時舊翠翹。   </p>   <p>    <b>     <font color=\"#FF6600\">老君廟</font>    </b>    <br />    紫氣氤氳捧半巖，蓮峰仙掌共巉巉。廟前晚色連寒水，天外斜陽帶遠帆。    <br />    百二關山扶玉座，五千文字閟瑤緘。自憐金骨無人識，知有飛龜在石函。   </p>   <p>    <b>     <font color=\"#FF6600\">過五丈原</font>    </b>    <br />    鐵馬雲雕久絕塵，柳陰高壓漢營春。天晴殺氣屯關右，夜半妖星照渭濱。    <br />    下國臥龍空誤主，中原逐鹿不因人。像床錦帳無言語，從此譙周是老臣。   </p>   <p>    <b>     <font color=\"#FF6600\">和友人傷歌姬</font>    </b>    <br />    月缺花殘莫愴然，花須終發月終圓。更能何事銷芳念，亦有濃華委逝川。    <br />    一曲艷歌留婉轉，九原春草妒嬋娟。王孫莫學多情客，自古多情損少年。   </p>   <p>    <b>     <font color=\"#FF6600\">山中與諸道友夜坐聞邊防不寧因示同志</font>    </b>    <br />    龍砂鐵馬犯煙塵，跡近群鷗意倍親。風捲蓬根屯戊己，月移松影守庚申。    <br />    韜鈐豈足為經濟，巖壑何嘗是隱淪。心許故人知此意，古來知者竟誰人。   </p>   <p>    <b>     <font color=\"#FF6600\">秘書省有賀監知章草題詩筆力遒健風尚高遠…因有此作</font>    </b>    <br />    越溪漁客賀知章，任達憐才愛酒狂。鸂鶒葦花隨釣艇，蛤蜊菰菜夢橫塘。    <br />    幾年涼月拘華省，一宿秋風憶故鄉。榮路脫身終自得，福庭回首莫相忘。    <br />    出籠鸞鶴歸遼海，落筆龍蛇滿壞牆。李白死來無醉客，可憐神彩弔殘陽。   </p>   <p>    <b>     <font color=\"#FF6600\">題裴晉公林亭</font>    </b>    <br />    謝傅林亭暑氣微，山丘零落閟音徽。東山終為蒼生起，南浦虛言白首歸。    <br />    池鳳已傳春水浴，渚禽猶帶夕陽飛。悠然到此忘情處，一日何妨有萬幾。   </p>   <p>    <b>     <font color=\"#FF6600\">車駕西遊因而有作</font>    </b>    <br />    宣曲長楊瑞氣凝，上林狐兔待秋鷹。誰將詞賦陪雕輦，寂寞相如臥茂林。   </p>   <p>    <b>     <font color=\"#FF6600\">傷溫德彝（一作傷邊將）</font>    </b>    <br />    昔年戎虜犯榆關，一敗龍城匹馬還。侯印不聞封李廣，他人丘壟似天山。   </p>   <p>    <b>     <font color=\"#FF6600\">贈少年</font>    </b>    <br />    江海相逢客恨多，秋風葉下洞庭波。酒酣夜別淮陰市，月照高樓一曲歌。   </p>   <p>    <b>     <font color=\"#FF6600\">贈鄭征君家匡山首春與丞相贊皇公遊止</font>    </b>    <br />    一拋蘭棹逐燕鴻，曾向江湖識謝公。每到朱門還悵望，故山多在畫屏中。   </p>   <p>    <b>     <font color=\"#FF6600\">夏中病痁作</font>    </b>    <br />    山鬼揚威正氣愁，便辭珍簟襲狐裘。西窗一夕悲人事，團扇無情不待秋。   </p>   <p>    <b>     <font color=\"#FF6600\">題友人居</font>    </b>    <br />    盡日松堂看畫圖，綺疏岑寂似清都。若教煙水無鷗鳥，張翰何由到五湖。   </p>   <p>    <b>     <font color=\"#FF6600\">題李相公敕賜錦屏風</font>    </b>    <br />    豐沛曾為社稷臣，賜書名畫墨猶新。幾人同保山河誓，猶自棲棲九陌塵。   </p>   <p>    <b>     <font color=\"#FF6600\">蔡中郎墳</font>    </b>    <br />    古墳零落野花春，聞說中郎有後身。今日愛才非昔日，莫拋心力作詞人。   </p>   <p>    <b>     <font color=\"#FF6600\">元處士池上</font>    </b>    <br />    蓼穗菱叢思蟪蛄，水螢江鳥滿煙蒲。愁紅一片風前落，池上秋波似五湖。   </p>   <p>    <b>     <font color=\"#FF6600\">華陰韋氏林亭</font>    </b>    <br />    自有林亭不得閒，陌塵宮樹是非間。終南長在茅簷外，別向人間看華山。   </p>   <p>    <b>     <font color=\"#FF6600\">寄裴生乞釣鉤</font>    </b>    <br />    一隨菱棹謁王侯，深愧移文負釣舟。今日太湖風色好，卻將詩句乞魚鉤。   </p>   <p>    <b>     <font color=\"#FF6600\">長安春晚二首</font>    </b>    <br />    曲江春半日遲遲，正是王孫悵望時。杏花落盡不歸去，江上東風吹柳絲。    <br />    四方無事太平年，萬象鮮明禁火前。九重細雨惹春色，輕染龍池楊柳煙。   </p>   <p>    <b>     <font color=\"#FF6600\">三月十八日雪中作</font>    </b>    <br />    芍葯薔薇語早梅，不知誰是艷陽才。今朝領得春風意，不復饒君雪裡開。   </p>   <p>    <b>     <font color=\"#FF6600\">咸陽值雨</font>    </b>    <br />    咸陽橋上雨如懸，萬點空濛隔釣船。還似洞庭春水色，曉雲將入岳陽天。   </p>   <p>    <b>     <font color=\"#FF6600\">彈箏人</font>    </b>    <br />    天寶年中事玉皇，曾將新曲教寧王。鈿蟬金雁今零落，一曲伊州淚萬行。   </p>   <p>    <b>     <font color=\"#FF6600\">瑤瑟怨</font>    </b>    <br />    冰簟銀床夢不成，碧天如水夜雲輕。雁聲遠過瀟湘去，十二樓中月自明。   </p>   <p>    <b>     <font color=\"#FF6600\">題端正樹</font>    </b>    <br />    路傍佳樹碧雲愁，曾侍金輿幸驛樓。草木榮枯似人事，綠陰寂寞漢陵秋。   </p>   <p>    <b>     <font color=\"#FF6600\">渭上題三首</font>    </b>    <br />    呂公榮達子陵歸，萬古煙波繞釣磯。橋上一通名利跡，至今江鳥背人飛。   </p>   <p>目極雲霄思浩然，風帆一片水連天。輕橈便是東歸路，不肯忘機作釣船。</p>   <p>煙水何曾息世機，暫時相向亦依依。所嗟白首磻溪叟，一下漁舟更不歸。</p>   <p>    <b>     <font color=\"#FF6600\">經故翰林袁學士居</font>    </b>    <br />    劍逐驚波玉委塵，謝安門下更何人。西州城外花千樹，儘是羊曇醉後春。   </p>   <p>    <b>     <font color=\"#FF6600\">題城南杜邠公林亭（時公鎮淮南自西蜀移節）</font>    </b>    <br />    卓氏壚前金線柳，隋家堤畔錦帆風。貪為兩地分霖雨，不見池蓮照水紅。   </p>   <p>    <b>     <font color=\"#FF6600\">夜看牡丹</font>    </b>    <br />    高低深淺一欄紅，把火慇勤繞露叢。希逸近來成懶病，不能容易向春風。   </p>   <p>    <b>     <font color=\"#FF6600\">宿城南亡友別墅</font>    </b>    <br />    水流花落歎浮生，又伴遊人宿杜城。還似昔年殘夢裡，透簾斜月獨聞鶯。   </p>   <p>    <b>     <font color=\"#FF6600\">過分水嶺</font>    </b>    <br />    溪水無情似有情，入山三日得同行。嶺頭便是分頭處，惜別潺湲一夜聲。   </p>   <p>    <b>     <font color=\"#FF6600\">鄠杜郊居</font>    </b>    <br />    槿籬芳援近樵家，壟麥青青一徑斜。寂寞遊人寒食後，夜來風雨送梨花。   </p>   <p>    <b>     <font color=\"#FF6600\">題河中紫極宮</font>    </b>    <br />    昔年曾伴玉真遊，每到仙宮即是秋。曼倩不歸花落盡，滿叢煙露月當樓。   </p>   <p>    <b>     <font color=\"#FF6600\">四皓</font>    </b>    <br />    商於甪里便成功，一寸沉機萬古同。但得戚姬甘定分，不應真有紫芝翁。   </p>   <p>    <b>     <font color=\"#FF6600\">贈張煉師</font>    </b>    <br />    丹溪藥盡變金骨，清洛月寒吹玉笙。他日隱居無訪處，碧桃花發水縱橫。   </p>   <p>    <b>     <font color=\"#FF6600\">病中書懷呈友人</font>    </b>    <br />    逸足皆先路，窮郊獨向隅。頑童逃廣柳，羸馬臥平蕪。    <br />    黃卷嗟誰問，朱弦偶自娛。鹿鳴皆綴士，雌伏竟非夫。    <br />    采地荒遺野，爰田失故都。亡羊猶博    <a target=\"_blank\" href=\"http://10.111.1.0/yitic/frc/frc09870.htm\">●</a>，牧馬倦呼盧。    <br />    奕世參周祿，承家學魯儒。功庸留劍舄，銘戒在盤盂。    <br />    經濟懷良畫，行藏識遠圖。未能鳴楚玉，空欲握隋珠。    <br />    定為魚緣木，曾因兔守株。五車堆縹帙，三徑闔繩樞。    <br />    適與群英集，將期善價沽。葉龍圖夭矯，燕鼠笑胡盧。    <br />    賦分知前定，寒心畏厚誣。躡塵追慶忌，操劍學班輸。    <br />    文囿陪多士，神州試大巫。對雖希鼓瑟，名亦濫吹竽。    <br />    正使猜奔競，何嘗計有無。鎦惔虛訪覓，王霸竟揶揄。    <br />    市義虛焚券，關譏謾棄繻。至言今信矣，微尚亦悲夫。    <br />    白雪調歌響，清風樂舞雩。脅肩難黽勉，搔首易嗟吁。    <br />    角勝非能者，推賢見射乎。兕觥增恐竦，杯水失錙銖。    <br />    粉垛收丹采，金髇隱僕姑。垂櫜羞盡爵，揚觶辱彎弧。    <br />    虎拙休言畫，龍希莫學屠。轉蓬隨款段，耘草辟墁壚。    <br />    受業鄉名鄭，藏機谷號愚。質文精等貫，琴築韻相須。    <br />    築室連中野，誅茅接上腴。葦花綸虎落，松癭斗欒櫨。    <br />    靜語鶯相對，閒眠鶴浪俱。蕊多勞蝶翅，香酷墜蜂鬚。    <br />    芳草迷三島，澄波似五湖。躍魚翻藻荇，愁鷺睡葭蘆。    <br />    暝渚藏鸂鶒，幽屏臥鷓鴣。苦辛隨藝殖，甘旨仰樵蘇。    <br />    笑語空懷橘，窮愁亦據梧。尚能甘半菽，非敢薄生芻。    <br />    釣石封蒼蘚，芳蹊艷絳跗。樹蘭畦繚繞，穿竹路縈紆。    <br />    機杼非桑女，林園異木奴。橫竿窺赤鯉，持翳望青鸕。    <br />    泮水思芹味，琅琊得稻租。杖輕藜擁腫，衣破芰披敷。    <br />    芳意憂鶗鷢，愁聲覺蟪蛄。短簷喧語燕，高木墮饑鼯。    <br />    事迫離幽墅，貧牽犯畏途。愛憎防杜摯，悲歎似楊朱。    <br />    旅食常過衛，羈遊欲渡瀘。塞歌傷督護，邊角思單于。    <br />    堡戍標槍槊，關河鎖舳艫。威容尊大樹，刑法避秋荼。    <br />    遠目窮千里，歸心寄九衢。寢甘誠繫滯，漿饋貴睢盱。    <br />    懷刺名先遠，干時道自孤。齒牙頻激發，簦笈尚崎嶇。    <br />    蓮府侯門貴，霜台帝命俞。驥蹄初躡景，鵬翅欲摶扶。    <br />    寓直回驄馬，分曹對暝烏。百神歆彷彿，孤竹韻含胡。    <br />    鳳闕分班立，鵷行竦劍趨。觸邪承密勿，持法奉訏謨。    <br />    鳴玉鏘登降，衡牙響曳婁。祀親和氏璧，香近博山爐。    <br />    瑞景森瓊樹，輕水瑩玉壺。豸冠簪鐵柱，螭首對金鋪。    <br />    內史書千卷，將軍畫一廚。眼明驚氣象，心死伏規模。    <br />    豈意觀文物，保勞琢碔砆。草肥牧騕褭，苔澀淬昆吾。    <br />    鄉思巢枝鳥，年華過隙駒。銜恩空抱影，酬德未捐軀。    <br />    時輩推良友，家聲繼令圖。致身傷短翮，驤首顧疲駑。    <br />    班馬方齊騖，陳雷亦並驅。昔皆言爾志，今亦畏吾徒。    <br />    有氣干牛斗，無人辯轆轤。客來斟綠蟻，妻試踏青蚨。    <br />    積毀方銷骨，微瑕懼掩瑜。蛇予猶轉戰，魚服自囚拘。    <br />    欲就欺人事，何能逭鬼誅。是非迷覺夢，行役議秦吳。    <br />    凜冽風埃慘，蕭條草木枯。低徊傷志氣，蒙犯變肌膚。    <br />    旅雁唯聞叫，饑鷹不待呼。夢梭拋促織，心繭學蜘蛛。    <br />    寧復機難料，庸非信未孚。激揚銜箭虎，疑懼聽冰狐。    <br />    處己將營窟，論心若合符。浪言輝棣萼，何所託葭莩。    <br />    喬木能求友，危巢莫嚇雛。風華飄領袖，詩禮拜衾繻。    <br />    欹枕情何苦，同舟道豈殊。放懷親蕙芷，收跡異桑榆。    <br />    贈遠聊攀柳，栽書欲截蒲。瞻風無限淚，回首更踟躕。   </p>   <p>    <b>     <font color=\"#FF6600\">感舊陳情五十韻獻淮南李僕射</font>    </b>    <br />    嵇紹垂髫日，山濤筮仕年。琴樽陳席上，紈綺拜床前。    <br />    鄰里才三徙，雲霄已九遷。感深情惝怳，言發淚潺湲。    <br />    憶昔龍圖盛，方今鶴羽全。桂枝香可襲，楊葉舊頻穿。    <br />    玉籍標人瑞，金丹化地仙。賦成攢筆寫，歌出滿城傳。    <br />    既矯排虛翅，將持造物權。萬靈思鼓鑄，群品待陶甄。    <br />    視草絲綸出，持綱雨露懸。法行黃道內，居近翠華邊。    <br />    書跡臨湯鼎，吟聲接舜弦。白麻紅燭夜，清漏紫微天。    <br />    雷電隨神筆，魚龍落彩箋。閒宵陪雍時，清暑在甘泉。    <br />    耿介非持祿，優遊是養賢。冰清臨百粵，風靡化三川。    <br />    委寄崇推轂，威儀壓控弦。梁園提彀騎，淮水換戎旃。    <br />    照日青油濕，迎風錦帳鮮。黛蛾陳二八，珠履列三千。    <br />    舞轉回紅袖，歌愁斂翠鈿。滿堂開照曜，分座儼嬋娟。    <br />    油額芙蓉帳，香塵玳瑁筵。繡旗隨影合，金陣似波旋。    <br />    緹幕深回互，朱門暗接連。彩虯蟠畫戟，花馬立金鞭。    <br />    有客將誰託，無媒竊自憐。抑揚中散曲，漂泊孝廉船。    <br />    未展干時策，徒拋負郭田。轉蓬猶邈爾，懷橘更潸然。    <br />    投足乖蹊徑，冥心向簡編。未知魚躍地，空愧鹿鳴篇。    <br />    稷下期方至，漳濱病未痊。定非籠外鳥，真是殼中蟬。    <br />    蕙徑鄰幽澹，荊扉興靜便。草堂苔點點，蔬囿水濺濺。    <br />    釣罷溪雲重，樵歸澗月圓。懶多成宿疢，愁甚似春眠。    <br />    木直終難怨，膏明只自煎。鄭鄉空健羨，陳榻未招延。    <br />    旅食逢春盡，羈遊為事牽。宦無毛義檄，婚乏阮修錢。    <br />    冉弱營中柳，披敷幕下蓮。儻能容委質，非敢望差肩。    <br />    澀劍猶堪淬，餘朱或可研。從師當鼓篋，窮理久忘筌。    <br />    折簡能榮瘁，遣簪莫棄捐。韶光如見借，寒谷變風煙。   </p>   <p>    <b>     <font color=\"#FF6600\">題翠微寺二十二韻（太宗升遐之所）</font>    </b>    <br />    邠土初成邑，虞賓竟讓王。乾符初得位，天弩夜收鋩。    <br />    偃息齊三代，優遊念四方。萬靈扶正寢，千嶂抱重岡。    <br />    幽石歸階陛，喬柯入棟樑。火雲如沃雪，湯殿似含霜。    <br />    澗籟添仙曲，巖花借御香。野麋陪獸舞，林鳥逐鵷行。    <br />    鏡寫三秦色，窗搖八水光。問雲征楚女，疑粉試何郎。    <br />    蘭芷承雕輦，杉蘿入畫堂。受朝松露曉，頒朔桂煙涼。    <br />    嵐濕金鋪外，溪鳴錦幄傍。倚絲憂漢祖，持璧告秦皇。    <br />    短景催風馭，長星屬羽觴。儲君猶問豎，元老已登床。    <br />    鶴蓋趨平樂，雞人下建章。龍髯悲滿眼，螭首淚沾裳。    <br />    疊鼓嚴靈仗，吹笙送夕陽。斷泉辭劍佩，昏日伴旂常。    <br />    遺廟青蓮在，頹垣碧草芳。無因奏韶濩，流涕對幽篁。   </p>   <p>    <b>     <font color=\"#FF6600\">過孔北海墓二十韻</font>    </b>    <br />    撫事如神遇，臨風獨涕零。墓平春草綠，碑折古苔青。    <br />    珪玉埋英氣，山河孕炳靈。發言驚辨囿，撝翰動文星。    <br />    蘊策期干世，持權欲反經。激揚思壯志，流落歎頹齡。    <br />    惡木人皆息，貪泉我獨醒。輪轅無匠石，刀幾有庖丁。    <br />    碌碌迷藏器，規規守挈瓶。憤容凌鼎鑊，公議動朝廷。    <br />    故國將辭寵，危邦竟緩刑。鈍工磨白璧，凡石礪青萍。    <br />    揭日昭東夏，摶風滯北溟。後塵遵軌轍，前席詠儀型。    <br />    木秀當憂悴，弦傷不底寧。矜誇遭斥鷃，光彩困飛螢。    <br />    白羽留談柄，清風襲德馨。鸞凰嬰雪刃，狼虎犯雲屏。    <br />    蘭蕙荒遺址，榛蕪蔽舊坰。鐶轅近沂水，何事戀明庭。   </p>   <p>    <b>     <font color=\"#FF6600\">過華清宮二十二韻</font>    </b>    <br />    憶昔開元日，承平事勝遊。貴妃專寵幸，天子富春秋。    <br />    月白霓裳殿，風乾羯鼓樓。鬥雞花蔽膝，騎馬玉搔頭。    <br />    繡轂千門妓，金鞍萬戶侯。薄雲欹雀扇，輕雪犯貂裘。    <br />    過客聞韶濩，居人識冕旒。氣和春不覺，煙暖霽難收。    <br />    澀浪和瓊甃，晴陽上彩斿。捲衣輕鬢懶，窺鏡澹蛾羞。    <br />    屏掩芙蓉帳，簾褰玳瑁鉤。重瞳分渭曲，纖手指神州。    <br />    御案迷萱草，天袍妒石榴。深巖藏浴鳳，鮮隰媚潛虯。    <br />    不料邯鄲虱，俄成即墨牛。劍鋒揮太皞，旗焰拂蚩尤。    <br />    內嬖陪行在，孤臣預坐籌。瑤簪遺翡翠，霜仗駐驊騮。    <br />    艷笑雙飛斷，香魂一哭休。早梅悲蜀道，高樹隔昭丘。    <br />    朱閣重霄近，蒼崖萬古愁。至今湯殿水，嗚咽縣前流。   </p>   <p>    <b>     <font color=\"#FF6600\">洞戶二十二韻</font>    </b>    <br />    洞戶連珠網，方疏隱碧潯。燭盤煙墜燼，簾壓月通陰。    <br />    粉白仙郎署，霜清玉女砧。醉鄉高窈窈，棋陣靜愔愔。    <br />    素手琉璃扇，玄髫玳瑁簪。昔邪看寄跡，梔子詠同心。    <br />    樹列千秋勝，樓懸七夕針。舊詞翻白紵，新賦換黃金。    <br />    唳鶴調蠻鼓，驚蟬應寶琴。舞疑繁易度，歌轉斷難尋。    <br />    露委花相妒，風欹柳不禁。橋彎雙表迥，池漲一篙深。    <br />    清蹕傳恢囿，黃旗幸上林。神鷹參翰苑，天馬破蹄涔。    <br />    武庫方題品，文園有好音。朱莖殊菌蠢，丹桂欲蕭森。    <br />    黼帳回瑤席，華燈對錦衾。畫圖驚走獸，書帖得來禽。    <br />    河曙秦樓映，山晴魏闕臨。綠囊逢趙後，青鎖見王沈。    <br />    任達嫌孤憤，疏慵倦九箴。若為南遁客，猶作臥龍吟。   </p>   <p>    <b>     <font color=\"#FF6600\">送洛南李主簿</font>    </b>    <br />    想君秦塞外，因見楚山青。槲葉曉迷路，枳花春滿庭。    <br />    祿優仍侍膳，官散得專經。子敬懷愚谷，歸心在翠屏。   </p>   <p>    <b>     <font color=\"#FF6600\">巫山神女廟</font>    </b>    <br />    黯黯閉宮殿，霏霏蔭薜蘿。曉峰眉上色，春水臉前波。    <br />    古樹芳菲盡，扁舟離恨多。一叢斑竹夜，環珮響如何。   </p>   <p>    <b>     <font color=\"#FF6600\">地肺山春日</font>    </b>    <br />    冉冉花明岸，涓涓水繞山。幾時拋俗事，來共白雲閒。   </p>   <p>    <b>     <font color=\"#FF6600\">題陳處士幽居</font>    </b>    <br />    松軒塵外客，高枕自蕭疏。雨後苔侵井，霜來葉滿渠。    <br />    閒看鏡湖畫，秋得越僧書。若待前溪月，誰人伴釣魚。   </p>   <p>    <b>     <font color=\"#FF6600\">握柘詞</font>    </b>    <br />    楊柳縈橋綠，玫瑰拂地紅。繡衫金騕褭，花髻玉瓏璁。    <br />    宿雨香潛潤，春流水暗通。畫樓初夢斷，曉日照湘風。   </p>   <p>    <b>     <font color=\"#FF6600\">題盧處士山居（一作處士盧岵山居）</font>    </b>    <br />    西溪問樵客，遙識楚人家。古樹老連石，急泉清露沙。    <br />    千峰隨雨暗，一徑入雲斜。日暮飛鴉集，滿山蕎麥花。   </p>   <p>    <b>     <font color=\"#FF6600\">初秋寄友人</font>    </b>    <br />    閒夢正悠悠，涼風生竹樓。夜琴知欲雨，曉簟覺新秋。    <br />    獨鳥楚山遠，一蟬關樹愁。憑將離別恨，江外問同遊。   </p>   <p>    <b>     <font color=\"#FF6600\">題豐安里王相林亭二首（公明太玄經）</font>    </b>    <br />    花竹有薄埃，嘉遊集上才。白蘋安石渚，紅葉子雲台。    <br />    朱戶雀羅設，黃門馭騎來。不知淮水濁，丹藕為誰開。    <br />    偶到烏衣巷，含情更惘然。西州曲堤柳，東府舊池蓮。    <br />    星坼悲元老，雲歸送墨仙。誰知濟川楫，今作野人船。   </p>   <p>    <b>     <font color=\"#FF6600\">早秋山居</font>    </b>    <br />    山近覺寒早，草堂霜氣晴。樹凋窗有日，池滿水無聲。    <br />    果落見猿過，葉干聞鹿行。素琴機慮靜，空伴夜泉清。   </p>   <p>    <b>     <font color=\"#FF6600\">和友人盤石寺逢舊友</font>    </b>    <br />    楚寺上方宿，滿堂皆舊遊。月溪逢遠客，煙浪有歸舟。    <br />    江館白蘋夜，水關紅葉秋。西風吹暮雨，汀草更堪愁。   </p>   <p>    <b>     <font color=\"#FF6600\">送人南遊</font>    </b>    <br />    送君遊楚國，江浦樹蒼然。沙淨有波跡，岸平多草煙。    <br />    角悲臨海郡，月到渡淮船。唯以一杯酒，相思高楚天。   </p>   <p>    <b>     <font color=\"#FF6600\">贈鄭處士</font>    </b>    <br />    飄然隨釣艇，雲水是天涯。紅葉下荒井，碧梧侵古槎。    <br />    醉收陶令菊，貧賣邵平瓜。更有相期處，南籬一樹花。   </p>   <p>    <b>     <font color=\"#FF6600\">江岸即事</font>    </b>    <br />    水容侵古岸，峰影度青蘋。廟竹唯聞鳥，江帆不見人。    <br />    雀聲花外暝，客思柳邊春。別恨轉難盡，行行汀草新。   </p>   <p>    <b>     <font color=\"#FF6600\">贈隱者</font>    </b>    <br />    茅堂對薇蕨，爐暖一裘輕。醉後楚山夢，覺來春鳥聲。    <br />    採茶溪樹綠，煮藥石泉清。不問人間事，忘機過此生。   </p>   <p>    <b>     <font color=\"#FF6600\">渚宮晚春寄秦地友人</font>    </b>    <br />    風華已眇然，獨立思江天。鳧雁野塘水，牛羊春草煙。    <br />    秦原曉重疊，灞浪夜潺湲。今日思歸客，愁容在鏡懸。   </p>   <p>    <b>     <font color=\"#FF6600\">碧澗驛曉思</font>    </b>    <br />    香燈伴殘夢，楚國在天涯。月落子規歇，滿庭山杏花。   </p>   <p>    <b>     <font color=\"#FF6600\">送并州郭書記</font>    </b>    <br />    賓筵得佳客，侯印有光輝。候騎不傳箭，回文空上機。    <br />    塞城收馬去，烽火射鵰歸。惟有嚴家瀨，迴環徑草微。   </p>   <p>    <b>     <font color=\"#FF6600\">贈越僧岳雲二首</font>    </b>    <br />    世機消已盡，巾屨亦飄然。一室故山月，滿瓶秋澗泉。    <br />    禪庵過微雪，鄉寺隔寒煙。應共白蓮客，相期松桂前。    <br />    蘭亭舊都講，今日意如何。有樹關深院，無塵到淺莎。    <br />    僧居隨處好，人事出門多。不及新春雁，年年鏡水波。   </p>   <p>    <b>     <font color=\"#FF6600\">詠山雞</font>    </b>    <br />    萬壑動晴景，山禽凌翠微。繡翎翻草去，紅觜啄花歸。    <br />    巢暖碧雲色，影孤清鏡輝。不知春樹伴，何處又分飛。   </p>   <p>    <b>     <font color=\"#FF6600\">清旦題採藥翁草堂</font>    </b>    <br />    幽人尋藥徑，來自曉雲邊。衣濕術花雨，語成松嶺煙。    <br />    解籐開澗戶，踏石過溪泉。林外晨光動，山昏鳥滿天。   </p>   <p>    <b>     <font color=\"#FF6600\">商山早行</font>    </b>    <br />    晨起動征鐸，客行悲故鄉。雞聲茅店月，人跡板橋霜。    <br />    槲葉落山路，枳花明驛牆。因思杜陵夢，鳧雁滿回塘。   </p>   <p>    <b>     <font color=\"#FF6600\">題竹谷神祠（一作谷神廟）</font>    </b>    <br />    蒼蒼松竹晚，一徑入荒祠。古樹風吹馬，虛廊日照旗。    <br />    煙煤朝奠處，風雨夜歸時。寂寞東湖客，空看蔣帝碑。   </p>   <p>    <b>     <font color=\"#FF6600\">途中有懷</font>    </b>    <br />    驅車何日閒，擾擾路岐間。歲暮自多感，客程殊未還。    <br />    亭皋汝陽道，風雪穆陵關。臘後寒梅發，誰人在故山。   </p>   <p>    <b>     <font color=\"#FF6600\">經李處士杜城別業</font>    </b>    <br />    憶昔幾遊集，今來倍歎傷。百花情易老，一笑事難忘。    <br />    白社已蕭索，青樓空艷陽。不閒雲雨夢，猶欲過高唐。   </p>   <p>    <b>     <font color=\"#FF6600\">登李羽士東樓</font>    </b>    <br />    經客有餘音，他年終故林。高樓本危睇，涼月更傷心。    <br />    此意竟難折，伊人成古今。流塵其可欲，非復懶鳴琴。   </p>   <p>    <b>     <font color=\"#FF6600\">題僧泰恭院二首</font>    </b>    <br />    昔歲東林下，深公識姓名。爾來辭半偈，空復歎勞生。    <br />    憂患慕禪味，寂寥遺世情。所歸心自得，何事倦塵纓。    <br />    微生竟勞止，晤言猶是非。出門還有淚，看竹暫忘機。    <br />    爽氣三秋近，浮生一笑稀。故山松菊在，終欲掩荊扉。   </p>   <p>    <b>     <font color=\"#FF6600\">西遊書懷</font>    </b>    <br />    渭川通野戍，有路上桑乾。獨鳥青天暮，驚麇赤燒殘。    <br />    高秋辭故國，昨日夢長安。客意自如此，非關行路難。   </p>   <p>    <b>     <font color=\"#FF6600\">送人東遊</font>    </b>    <br />    荒戍落黃葉，浩然離故關。高風漢陽渡，初日郢門山。    <br />    江上幾人在，天涯孤棹還。何當重相見，樽酒慰離顏。   </p>   <p>    <b>     <font color=\"#FF6600\">寄山中友人</font>    </b>    <br />    惟昔有歸趣，今茲固願言。嘯歌成往事，風雨坐涼軒。    <br />    時物信佳節，歲華非故園。固知春草色，何意為王孫。   </p>   <p>    <b>     <font color=\"#FF6600\">偶題</font>    </b>    <br />    孔雀眠高閣，櫻桃拂短簷。畫明金冉冉，箏語玉纖纖。    <br />    細雨無妨燭，輕寒不隔簾。欲將紅錦段，因夢寄江淹。   </p>   <p>    <b>     <font color=\"#FF6600\">贈考功盧郎中</font>    </b>    <br />    白首方辭滿，荊扉對渚田。雪中無陋巷，醉後似當年。    <br />    一笈負山藥，兩瓶攜澗泉。夜來風浪起，何處認漁船。   </p>   <p>    <b>     <font color=\"#FF6600\">題蕭山廟</font>    </b>    <br />    故道木陰濃，荒祠山影東。杉松一庭雨，幡蓋滿堂風。    <br />    客奠曉莎濕，馬嘶秋廟空。夜深池上歇，龍入古潭中。   </p>   <p>    <b>     <font color=\"#FF6600\">春日寄岳州從事李員外二首</font>    </b>    <br />    苒弱樓前柳，輕空花外窗。蝶高飛有伴，鶯早語無雙。    <br />    剪勝裁春字，開屏見曉江。從來共情戰，今日欲歸降。    <br />    從小識賓卿，恩深若弟兄。相逢在何日，此別不勝情。    <br />    紅粉座中客，彩斿江上城。尚平婚嫁累，無路逐雙旌。   </p>   <p>    <b>     <font color=\"#FF6600\">和段少常柯古</font>    </b>    <br />    稱觴慚座客，懷刺即門人。素向寧知貴，清淡不厭貧。    <br />    野梅江上晚，堤柳雨中春。未報淮南詔，何勞問白蘋。   </p>   <p>    <b>     <font color=\"#FF6600\">海榴</font>    </b>    <br />    海榴開似火，先解報春風。葉亂裁箋綠，花宜插鬢紅。    <br />    蠟珠攢作蒂，緗彩剪成叢。鄭驛多歸思，相期一笑同。   </p>   <p>    <b>     <font color=\"#FF6600\">李先生別墅望僧捨寶剎，因作雙韻聲</font>    </b>    <br />    棲息消心象，簷楹溢艷陽。簾櫳蘭露落，鄰里柳林涼。    <br />    高閣過空谷，孤竿隔古岡。潭廬同淡蕩，彷彿復芬芳。   </p>   <p>    <b>     <font color=\"#FF6600\">敷水小桃盛開因作</font>    </b>    <br />    敷水小橋東，娟娟照露叢。所嗟非勝地，堪恨是春風。    <br />    二月艷陽節，一枝惆悵紅。定知留不住，吹落路塵中。   </p>   <p>    <b>     <font color=\"#FF6600\">寄山中人</font>    </b>    <br />    月中一雙鶴，石上千尺松。素琴入爽籟，山酒和春容。    <br />    幽瀑有時斷，片雲無所從。何事蘇門生，攜手東南峰。   </p>   <p>    <b>     <font color=\"#FF6600\">送淮陰孫令之官</font>    </b>    <br />    隋堤楊柳煙，孤棹正悠然。蕭寺通淮戍，蕪城枕楚壖。    <br />    魚鹽橋上市，燈火雨中船。故老青葭岸，先知宓子賢。   </p>   <p>    <b>     <font color=\"#FF6600\">宿輝公精舍</font>    </b>    <br />    禪房無外物，清話此宵同。林彩水煙裡，澗聲山月中。    <br />    橡霜諸壑霽，杉火一爐空。擁褐寒更徹，心知覺路通。   </p>   <p>    <b>     <font color=\"#FF6600\">旅泊新津卻寄一二知己</font>    </b>    <br />    維舟息行役，霽景近江村。並起別離恨，似聞歌吹喧。    <br />    高林月初上，遠水霧猶昏。王粲平生感，登臨幾斷魂。   </p>   <p>    <b>     <font color=\"#FF6600\">贈僧雲棲</font>    </b>    <br />    麈尾與筇杖，幾年離石壇。梵餘林雪厚，棋罷岳鐘殘。    <br />    開卷喜先悟，漱瓶知早寒。衡陽寺前雁，今日到長安。   </p>   <p>    <b>     <font color=\"#FF6600\">雪夜與友生同宿曉寄近鄰</font>    </b>    <br />    閉門群動息，積雪透疏林。有客寒方覺，無聲曉已深。    <br />    正繁聞近雁，並落起棲禽。寂寞寒塘路，憐君獨阻尋。   </p>   <p>    <b>     <font color=\"#FF6600\">題造微禪師院</font>    </b>    <br />    夜香聞偈後，岑寂掩雙扉。照竹燈和雪，看松月到衣。    <br />    草堂疏磬斷，江寺故人稀。唯憶湘南雨，春風獨鳥歸。   </p>   <p>    <b>     <font color=\"#FF6600\">正見寺曉別生公</font>    </b>    <br />    清曉盥秋水，高窗留夕陰。初陽到古寺，宿鳥起寒林。    <br />    香火有良願，宦名非素心。靈山緣未絕，他日重來尋。   </p>   <p>    <b>     <font color=\"#FF6600\">旅次盱眙縣</font>    </b>    <br />    離離麥擢芒，楚客意偏傷。波上旅愁起，天邊歸路長。    <br />    孤橈投楚驛，殘月在淮檣。外杜三千里，誰人數雁行。   </p>   <p>    <b>     <font color=\"#FF6600\">鄠郊別墅寄所知</font>    </b>    <br />    持頤望平綠，萬景集所思。南塘遇新雨，百草生容姿。    <br />    幽鳥不相識，美人如何期。徒然委搖蕩，惆悵春風時。   </p>   <p>    <b>     <font color=\"#FF6600\">京兆公池上作</font>    </b>    <br />    稻香山色疊，平野接荒陂。蓮折舟行遠，萍多釣下遲。    <br />    壞堤泉落處，涼簟雨來時。京口兵堪用，何因入夢思。   </p>   <p>    <b>     <font color=\"#FF6600\">盧氏池上遇雨贈同遊者</font>    </b>    <br />    簟翻涼氣集，溪上潤殘棋。萍皺風來後，荷喧雨到時。    <br />    寂寥閒望久，飄灑獨歸遲。無限松江恨，煩君解釣絲。   </p>   <p>    <b>     <font color=\"#FF6600\">題薛昌之所居</font>    </b>    <br />    所得乃清曠，寂寥常掩關。獨來春尚在，相得暮方還。    <br />    花白風露晚，柳青街陌閒。翠微應有雪，窗外見南山。   </p>   <p>    <b>     <font color=\"#FF6600\">東歸有懷</font>    </b>    <br />    晴川通野陂，此地昔傷離。一去跡常在，獨來心自知。    <br />    鷺眠茭葉折，魚靜蓼花垂。無限高秋淚，扁舟極路岐。   </p>   <p>    <b>     <font color=\"#FF6600\">休浣日西掖謁所知</font>    </b>    <br />    赤墀高閣自從容，玉女窗扉報曙鐘。日麗九門青鎖闥，雨晴雙闕翠微峰。    <br />    毫端蕙露滋仙草，琴上薰風入禁松。荀令鳳池春婉娩，好將餘潤變魚龍。   </p>   <p>    <b>     <font color=\"#FF6600\">博山</font>    </b>    <br />    博山香重欲成雲，錦段機絲妒鄂君。粉蝶團飛花轉影，彩鴛雙泳水生紋。    <br />    青樓二月春將半，碧瓦千家日未曛。見說楊朱無限淚，豈能空為路岐分。   </p>   <p>    <b>     <font color=\"#FF6600\">送盧處士遊吳越</font>    </b>    <br />    羨君東去見殘梅，唯有王孫獨未回。吳苑夕陽明古堞，越宮春草上高台。    <br />    波生野水雁初下，風滿驛樓潮欲來。試逐漁舟看雪浪，幾多江燕荇花開。   </p>   <p>    <b>     <font color=\"#FF6600\">過新豐</font>    </b>    <br />    一劍乘時帝業成，沛中鄉里到咸京。寰區已作皇居貴，風月猶含白社情。    <br />    泗水舊亭春草遍，千門遺瓦古苔生。至今留得離家恨，雞犬相聞落照明。   </p>   <p>    <b>     <font color=\"#FF6600\">過潼關</font>    </b>    <br />    地形盤屈帶河流，景氣澄明是勝遊。十里曉雞關樹暗，一行寒雁隴雲愁。    <br />    片時無事溪泉好，盡日凝眸岳色秋。麈尾角巾應曠望，更嗟芳靄隔秦樓。   </p>   <p>    <b>     <font color=\"#FF6600\">題西平王舊賜屏風</font>    </b>    <br />    曾向金扉玉砌來，百花鮮濕隔塵埃。披香殿下櫻桃熟，結綺樓前芍葯開。    <br />    朱鷺已隨新鹵簿，黃鸝猶濕舊池台。世間剛有東流水，一送恩波更不回。   </p>   <p>    <b>     <font color=\"#FF6600\">河中陪帥遊亭（一作陪河中節度使遊河亭）</font>    </b>    <br />    倚欄愁立獨徘徊，欲賦慚非宋玉才。滿座山光搖劍戟，繞城波色動樓台。    <br />    鳥飛天外斜陽盡，人過橋心倒影來。添得五湖多少恨，柳花飄蕩似寒梅。   </p>   <p>    <b>     <font color=\"#FF6600\">和趙嘏題岳寺</font>    </b>    <br />    疏鐘細響亂鳴泉，客省高臨似水天。嵐翠暗來空覺潤，澗茶餘爽不成眠。    <br />    越僧寒立孤燈外，岳月秋當萬木前。張邴宦情何太薄，遠公窗外有池蓮。   </p>   <p>    <b>     <font color=\"#FF6600\">蘇武廟</font>    </b>    <br />    蘇武魂銷漢使前，古祠高樹兩茫然。雲邊雁斷胡天月，隴上羊歸塞草煙。    <br />    回日樓台非甲帳，去時冠劍是丁年。茂陵不見封侯印，空向秋波哭逝川。   </p>   <p>    <b>     <font color=\"#FF6600\">送客偶作</font>    </b>    <br />    石路荒涼接野蒿，西風吹馬利如刀。小橋連驛楊柳晚，廢寺入門禾黍高。    <br />    雞犬夕陽喧縣市，鳧鷖秋水曝城壕。故山有夢不歸去，官樹陌塵何太勞。   </p>   <p>    <b>     <font color=\"#FF6600\">寒食前有懷</font>    </b>    <br />    萬物鮮華雨乍晴，春寒寂歷近清明。殘芳荏苒雙飛蝶，曉睡朦朧百囀鶯。    <br />    舊侶不歸成獨酌，故園雖在有誰耕。悠然更起嚴灘恨，一宿東風蕙草生。   </p>   <p>    <b>     <font color=\"#FF6600\">宿雲際寺</font>    </b>    <br />    白蓋微雲一徑深，東峰弟子遠相尋。蒼苔路熟僧歸寺，紅葉聲乾鹿在林。    <br />    高閣清香生靜境，夜堂疏磬發禪心。自從紫桂巖前別，不見南能直至今。   </p>   <p>    <b>     <font color=\"#FF6600\">寄岳州李外郎遠</font>    </b>    <br />    含蘋不語坐持頤，天遠樓高宋玉悲。湖上殘棋人散後，岳陽微雨鳥來遲。    <br />    早梅猶得回歌扇，春水還應理釣絲。獨有袁宏正憔悴，一樽惆悵落花時。   </p>   <p>    <b>     <font color=\"#FF6600\">遊南塘寄知者</font>    </b>    <br />    白鳥梳翎立岸莎，藻花菱刺泛微波。煙光似帶侵垂柳，露點如珠落捲荷。    <br />    楚水曉涼催客早，杜陵秋思傍蟬多。鎦公不信歸心切，聽取江樓一曲歌。   </p>   <p>    <b>     <font color=\"#FF6600\">寄盧生</font>    </b>    <br />    遺業荒涼近故都，門前堤路枕平湖。綠楊陰裡千家月，紅藕香中萬點珠。    <br />    此地別來雙鬢改，幾時歸去片帆孤。他年猶擬金貂換，寄語黃公舊酒壚。   </p>   <p>    <b>     <font color=\"#FF6600\">春日訪李十四處士</font>    </b>    <br />    花深橋轉水潺潺，甪里先生自閉關。看竹已知行處好，望雲空得暫時閒。    <br />    誰言有策堪經世，自是無錢可買山。一局殘棋千點雨，綠萍池上暮方還。   </p>   <p>    <b>     <font color=\"#FF6600\">宿松門寺</font>    </b>    <br />    白石青崖世界分，捲簾孤坐對氛氳。林間禪室春深雪，潭上龍堂夜半雲。    <br />    落月蒼涼登閣在，曉鐘搖蕩隔江聞。西山舊是經行地，願漱寒瓶逐領軍。   </p>   <p>    <b>     <font color=\"#FF6600\">詠寒宵</font>    </b>    <br />    寒宵何耿耿，良宴有餘姿。寶靺徘徊處，熏爐悵望時。    <br />    曲瓊垂翡翠，斜月到罘罳。委墜金釭燼，闌珊玉局棋。    <br />    話窮猶注睇，歌罷尚持頤。晻暖遙相屬，氛氳積所思。    <br />    秦蛾捲衣晚，胡雁度雲遲。上郡歸來夢，那知錦字詩。   </p>   <p>    <b>     <font color=\"#FF6600\">寄渚宮遺民弘里生</font>    </b>    <br />    柳弱湖堤曲，籬疏水巷深。酒闌初促席，歌罷欲分襟。    <br />    波月欺華燭，汀雲潤故琴。鏡清花並蒂，床冷簟連心。    <br />    荷疊平橋暗，萍稀敗舫沉。城頭五通鼓，窗外萬家砧。    <br />    異縣魚投浪，當年鳥共林。八行香未滅，千里夢難尋。    <br />    未肯睽良願，空期嗣好音。他時因詠作，猶得比南金。   </p>   <p>    <b>     <font color=\"#FF6600\">春盡與友人入裴氏林探漁竿</font>    </b>    <br />    一徑互紆直，茅棘亦已繁。晴陽入荒竹，曖曖和春園。    <br />    倚杖息慚倦，徘徊戀微暄。歷尋嬋娟節，剪破蒼筤根。    <br />    地閉修莖孤，林振餘籜翻。適心在所好，非必尋湘沅。   </p>   <p>    <b>     <font color=\"#FF6600\">春日</font>    </b>    <br />    問君何所思，迢遞艷陽時。門靜人歸晚，牆高蝶過遲。    <br />    一雙青瑣燕，千萬綠楊絲。屏上吳山遠，樓中朔管悲。    <br />    寶書無寄處，香轂有來期。草色將林彩，相添入黛眉。   </p>   <p>    <b>     <font color=\"#FF6600\">洛陽</font>    </b>    <br />    鞏樹先春雪滿枝，上陽宮柳囀黃鸝。桓譚未便忘西笑，豈為長安有鳳池。   </p>   <p>    <b>     <font color=\"#FF6600\">題賀知章故居疊韻作</font>    </b>    <br />    廢砌翳薜荔，枯湖無菰蒲。老媼飽稿草，愚儒輸逋租。   </p>   <p>    <b>     <font color=\"#FF6600\">雨中與李先生期垂釣先後相失，因作疊韻</font>    </b>    <br />    隔石覓屐跡，西溪迷雞啼。小鳥擾曉沼，犁泥齊低畦。   </p>   <p>    <b>     <font color=\"#FF6600\">春日雨</font>    </b>    <br />    細雨濛濛入絳紗，湖亭寒食孟珠家。南朝漫自稱流品，宮體何曾為杏花。   </p>   <p>    <b>     <font color=\"#FF6600\">細雨</font>    </b>    <br />    憑軒望秋雨，涼入暑衣清。極目鳥頻沒，片時雲復輕。    <br />    沼萍開更斂，山葉動還鳴。楚客秋江上，蕭蕭故國情。   </p>   <p>    <b>     <font color=\"#FF6600\">秋雨</font>    </b>    <br />    雲滿鳥行滅，池涼龍氣腥。斜飄看棋簟，疏灑望山亭。    <br />    細響鳴林葉，圓文破沼萍。秋陰杳無際，平野但冥冥。   </p>   <p>    <b>     <font color=\"#FF6600\">春初對暮雨</font>    </b>    <br />    淅瀝生叢筱，空濛泫網軒。暝姿看遠樹，春意入塵根。    <br />    點細飄風急，聲輕入夜繁。雀喧爭槿樹，人靜出蔬園。    <br />    瓦濕光先起，房深影易昏。不應江上草，相與滯王孫。   </p>   <p>    <b>     <font color=\"#FF6600\">雪二首</font>    </b>    <br />    硯水池先凍，窗風酒易消。鴉聲出山郭，人跡過村橋。    <br />    稍急方縈轉，才深未寂寥。細光穿暗隙，輕白駐寒條。    <br />    草靜封還折，松欹墮復搖。謝莊今病眼，無意坐通宵。    <br />    羸驂出更慵，林寺已疏鐘。踏緊寒聲澀，飛交細點重。    <br />    圃斜人過跡，階靜鳥行蹤。寂寞梁鴻病，誰人代夜舂。   </p>   <p>    <b>     <font color=\"#FF6600\">送人遊淮海（一作宿友人池）</font>    </b>    <br />    背檣燈色暗，宿客夢初成。半夜竹窗雨，滿池荷葉聲。    <br />    簟涼秋閤思，木落故山情。明發又愁起，桂花溪水清。   </p>   <p>    <b>     <font color=\"#FF6600\">原隰荑綠柳</font>    </b>    <br />    迥野韶光早，晴川柳滿堤。拂塵生嫩綠，披雪見柔荑。    <br />    碧玉牙猶短，黃金縷未齊。腰肢弄寒吹，眉意入春閨。    <br />    預恐狂夫折，迎牽逸客迷。新鶯將出谷，應借一枝棲。   </p>   <p>    <b>     <font color=\"#FF6600\">宿秦生山齋</font>    </b>    <br />    衡巫路不同，結室在東峰。歲晚得支遁，夜寒逢戴顒。    <br />    龕燈落葉寺，山雪隔林鐘。行解無由發，曹溪欲施舂。   </p>   <p>    <b>     <font color=\"#FF6600\">贈楚雲上人</font>    </b>    <br />    松根滿苔石，盡日閉禪關。有伴年年月，無家處處山。    <br />    煙波五湖遠，瓶屨一身閒。岳寺蕙蘭晚，幾時幽鳥還。   </p>   <p>    <b>     <font color=\"#FF6600\">宿白蓋峰寺寄僧</font>    </b>    <br />    山房霜氣晴，一宿遂平生。閤上見林影，月中聞澗聲。    <br />    佛燈銷永夜，僧磬徹寒更。不學何居士，焚香為宦情。   </p>   <p>    <b>     <font color=\"#FF6600\">送僧東遊</font>    </b>    <br />    師歸舊山去，此別已淒然。燈影秋江寺，篷聲夜雨船。    <br />    鷗飛吳市外，麟臥晉陵前。若到東林社，誰人更問禪。   </p>   <p>    <b>     <font color=\"#FF6600\">盤石寺留別成公</font>    </b>    <br />    槲葉蕭蕭帶葦風，寺前歸客別支公。三秋岸雪花初白，    <br />    一夜林霜葉盡紅。山疊楚天雲壓塞，浪遙吳苑水連空。    <br />    悠然旅榜頻回首，無復松窗半偈同。   </p>   <p>    <b>     <font color=\"#FF6600\">題中南佛塔寺</font>    </b>    <br />    鳴泉隔翠微，千里到柴扉。地勝人無欲，林昏虎有威。    <br />    澗苔侵客屨，山雪入禪衣。桂樹芳陰在，還期歲晏歸。   </p>   <p>    <b>     <font color=\"#FF6600\">馬嵬佛寺</font>    </b>    <br />    荒雞夜唱戰塵深，五鼓雕輿過上林。才信傾城是真語，直教塗地始甘心。    <br />    兩重秦苑成千里，一炷胡香抵萬金。曼倩死來無絕藝，後人誰肯惜青禽。   </p>   <p>    <b>     <font color=\"#FF6600\">清涼寺</font>    </b>    <br />    黃花紅樹謝芳蹊，宮殿參差黛巘西。詩閤曉窗藏雪嶺，畫堂秋水接藍溪。    <br />    松飄晚吹摐金鐸，竹蔭寒苔上石梯。妙跡奇名竟何在，下方煙暝草萋萋。   </p>   <p>    <b>     <font color=\"#FF6600\">贈盧長史</font>    </b>    <br />    移病欲成隱，扁舟歸舊居。地深新事少，官散故交疏。    <br />    道直更無侶，家貧唯有書。東門煙水夢，非獨為鱸魚。   </p>   <p>    <b>     <font color=\"#FF6600\">秋日旅舍寄義山李侍御</font>    </b>    <br />    一水悠悠隔渭城，渭城風物近柴荊。寒蛩乍響催機杼，旅雁初來憶弟兄。    <br />    自為林泉牽曉夢，不關砧杵報秋聲。子虛何處堪消渴，試向文園問長卿。   </p>   <p>    <b>     <font color=\"#FF6600\">晚坐寄友人</font>    </b>    <br />    九枝燈在瑣窗空，希逸無聊恨不同。曉夢未離金夾膝，早寒先到石屏風。    <br />    遺簪可惜三秋白，蠟燭猶殘一寸紅。應捲蝦簾看皓齒，鏡中惆悵見梧桐。   </p>   <p>    <b>     <font color=\"#FF6600\">送渤海王子歸本國</font>    </b>    <br />    疆理雖重海，車書本一家。盛勳歸舊國，佳句在中華。    <br />    定界分秋漲，開帆到曙霞。九門風月好，回首是天涯。   </p>   <p>    <b>     <font color=\"#FF6600\">送北陽袁明府</font>    </b>    <br />    楚鄉千里路，君去及良晨。葦浦迎船火，茶山候吏塵。    <br />    桑濃蠶臥晚，麥秀雉聲春。莫作東籬興，青雲有故人。   </p>   <p>    <b>     <font color=\"#FF6600\">送李生歸舊居</font>    </b>    <br />    一從征戰後，故社幾人歸。薄宦離山久，高談與世稀。    <br />    夕陽當板檻，春日入柴扉。莫卻嚴灘意，西溪有釣磯。   </p>   <p>    <b>     <font color=\"#FF6600\">早春滻水送友人</font>    </b>    <br />    青門煙野外，渡滻送行人。鴨臥溪沙暖，鳩鳴社樹春。    <br />    殘波青有石，幽草綠無塵。楊柳東風裡，相看淚滿巾。   </p>   <p>    <b>     <font color=\"#FF6600\">送襄州李中丞赴從事</font>    </b>    <br />    漢庭文采有相如，天子通宵愛子虛。把釣看棋高興盡，焚香起草宦情疏。    <br />    楚山重疊當歸路，溪月分明到直廬。江雨瀟瀟帆一片，此行誰道為鱸魚。   </p>   <p>    <b>     <font color=\"#FF6600\">江上別友人</font>    </b>    <br />    秋色滿葭菼，離人西復東。幾年方暫見，一笑又難同。    <br />    地勢蕭陵歇，江聲禹廟空。如何暮灘上，千里逐征鴻。   </p>   <p>    <b>     <font color=\"#FF6600\">與友人別</font>    </b>    <br />    半醉別都門，含淒上古原。晚風楊葉社，寒食杏花村。    <br />    薄暮牽離緒，傷春憶晤言。年芳本無限，何況有蘭孫。   </p>   <p>    <b>     <font color=\"#FF6600\">鴻臚寺有開元中錫宴堂樓台池沼雅為勝絕荒涼…成四十韻</font>    </b>    <br />    明皇昔御極，神聖垂耿光。沈機發雷電，逸躅陵堯湯。    <br />    西覃積石山，北至窮發鄉。四凶有獬豸，一臂無螳螂。    <br />    嬋娟得神艷，郁烈聞國香。紫絛鳴羯鼓，玉管吹霓裳。    <br />    祿山未封侯，林甫才為郎。昭融廓日月，妥帖安紀綱。    <br />    群生到壽域，百辟趨明堂。四海正夷宴，一塵不飛揚。    <br />    天子自猶豫，侍臣宜樂康。軋然閶闔開，赤日生扶桑。    <br />    玉砌露盤紆，金壺漏丁當。劍佩相擊觸，左右隨趨蹌。    <br />    玄珠十二旒，紅粉三千行。顧盻生羽翼，叱嗟回雪霜。    <br />    神霞凌雲閣，春水驪山陽。盤斗九子粽，甌擎五雲漿。    <br />    雙瓊京兆博，七鼓邯鄲娼。毰毸碧雞鬥，蘢蔥翠雉場。    <br />    仗官繡蔽膝，寶馬金鏤錫。椒塗隔鸚鵡，柘彈驚鴛鴦。    <br />    猗歟華國臣，鬢髮俱蒼蒼。錫宴得幽致，車從真煒煌。    <br />    畫鷁照魚鱉，鳴騶亂甃鶬。颭灩蕩碧波，炫煌迷橫塘。    <br />    縈盈舞回雪，宛轉歌繞樑。艷帶畫銀絡，寶梳金鈿筐。    <br />    沈冥類漢相，醉倒疑楚狂。一旦紫微東，胡星森耀芒。    <br />    憑陵逐鯨鯢，唐突驅犬羊。縱火三月赤，戰塵千里黃。    <br />    殽函與府寺，從此俱荒涼。茲地乃蔓草，故基摧壞牆。    <br />    枯池接斷岸，唧唧啼寒螿。敗荷塌作泥，死竹森如槍。    <br />    遊人問老吏，相對聊感傷。豈必見麋鹿，然後堪迴腸。    <br />    幸今遇太平，令節稱羽觴。誰知曲江曲，歲歲棲鸞凰。   </p>   <p>    <b>     <font color=\"#FF6600\">訪知玄上人遇暴經因有贈</font>    </b>    <br />    縹帙無塵滿畫廊，鍾山弟子靜焚香。惠能未肯傳心法，張湛徒勞與眼方。    <br />    風颺檀煙銷篆印，日移松影過禪床。客兒自有翻經處，江上秋來蕙草荒。   </p>   <p>    <b>     <font color=\"#FF6600\">寄崔先生</font>    </b>    <br />    往年江海別元卿，家近山陽古郡城。蓮浦香中離席散，柳堤風裡釣船橫。    <br />    星霜荏苒無音信，煙水微茫變姓名。菰黍正肥魚正美，五侯門下負平生。   </p>   <p>    <b>     <font color=\"#FF6600\">敬答李先生</font>    </b>    <br />    七里灘聲舜廟前，杏花初盛草芊芊。綠昏晴氣春風岸，紅漾輕綸野水天。    <br />    不為傷離成極望，更因行樂惜流年。一瓢無事麛裘暖，手弄溪波坐釣船。   </p>   <p>    <b>     <font color=\"#FF6600\">宿灃曲僧捨</font>    </b>    <br />    東郊和氣新，芳靄遠如塵。客舍停疲馬，僧牆畫故人。    <br />    沃田桑景晚，平野菜花春。更想嚴家瀨，微風蕩白蘋。   </p>   <p>    <b>     <font color=\"#FF6600\">宿一公精舍</font>    </b>    <br />    夜闌黃葉寺，瓶錫兩俱能。松下石橋路，雨中山殿燈。    <br />    茶爐天姥客，棋席剡溪僧。還笑長門賦，高秋臥茂陵。   </p>   <p>    <b>     <font color=\"#FF6600\">月中宿雲居寺上方</font>    </b>    <br />    虛閤披衣坐，寒階踏葉行。眾星中夜少，圓月上方明。    <br />    靄盡無林色，暄餘有澗聲。只應愁恨事，還逐曉光生。   </p>   <p>    <b>     <font color=\"#FF6600\">登盧氏台</font>    </b>    <br />    勝地當通邑，前山有故居。台高秋盡出，林斷野無餘。    <br />    白露鳴蛩急，晴天度雁疏。由來放懷地，非獨在吾廬。   </p>   <p>    <b>     <font color=\"#FF6600\">牡丹二首</font>    </b>    <br />    輕陰隔翠幃，宿雨泣晴暉。醉後佳期在，歌餘舊意非。    <br />    蝶繁經粉住，蜂重抱香歸。莫惜薰爐夜，因風到舞衣。    <br />    水漾晴紅壓疊波，曉來金粉覆庭莎。裁成艷思偏應巧，分得春光最數多。    <br />    欲綻似含雙靨笑，正繁疑有一聲歌。華堂客散簾垂地，想憑欄杆斂翠蛾。   </p>   <p>    <b>     <font color=\"#FF6600\">反生桃花發因題</font>    </b>    <br />    疾眼逢春四壁空，夜來山雪破東風。未知王母千年熟，且共劉郎一笑同。    <br />    已落又開橫晚翠，似無如有帶朝紅。僧虔蠟炬高三尺，莫惜連宵照露叢。   </p>   <p>    <b>     <font color=\"#FF6600\">杏花</font>    </b>    <br />    紅花初綻雪花繁，重疊高低滿小園。正見盛時猶悵望，豈堪開處已繽翻。    <br />    情為世累詩千首，醉是吾鄉酒一樽。杳杳艷歌春日午，出牆何處隔朱門。   </p>   <p>    <b>     <font color=\"#FF6600\">和太常杜少卿東都修行裡有嘉蓮</font>    </b>    <br />    春秋罷注直銅龍，舊宅嘉蓮照水紅。兩處龜巢清露裡，一時魚躍翠莖東。    <br />    同心表瑞荀池上，半面分妝樂鏡中。應為臨川多麗句，故持重艷向西風。   </p>   <p>    <b>     <font color=\"#FF6600\">題磁嶺海棠花</font>    </b>    <br />    幽態竟誰賞，歲華空與期。島回香盡處，泉照艷濃時。    <br />    蜀彩淡搖曳，吳妝低怨思。王孫又誰恨，惆悵下山遲。   </p>   <p>    <b>     <font color=\"#FF6600\">苦楝花</font>    </b>    <br />    院裡鶯歌歇，牆頭蝶舞孤。天香薰羽葆，宮紫暈流蘇。    <br />    晻曖迷青瑣，氤氳向畫圖。只應春惜別，留與博山爐。   </p>   <p>    <b>     <font color=\"#FF6600\">自有扈至京師已後朱櫻之期</font>    </b>    <br />    露圓霞赤數千枝，銀籠誰家寄所思。秦苑飛禽諳熟早，杜陵遊客恨來遲。    <br />    空看翠幄成陰日，不見紅珠滿樹時。盡日徘徊濃影下，只應重作釣魚期。   </p>   <p>    <b>     <font color=\"#FF6600\">答段柯古見嘲</font>    </b>    <br />    彩翰殊翁金繚繞，一千二百逃飛鳥。尾薪橋下未為癡，暮雨朝雲世間少。   </p>   <p>    <b>     <font color=\"#FF6600\">蓮花</font>    </b>    <br />    綠塘搖灩接星津，軋軋蘭橈入白蘋。應為洛神波上襪，至今蓮蕊有香塵。   </p>   <p>    <b>     <font color=\"#FF6600\">過吳景帝陵</font>    </b>    <br />    王氣銷來水淼茫，豈能才與命相妨。虛開直瀆三千里，青蓋何曾到洛陽。   </p>   <p>    <b>     <font color=\"#FF6600\">龍尾驛婦人圖</font>    </b>    <br />    慢笑開元有倖臣，直教天子到蒙塵。今來看畫猶如此，何況親逢絕世人。   </p>   <p>    <b>     <font color=\"#FF6600\">薛氏池垂釣</font>    </b>    <br />    池塘經雨更蒼蒼，萬點荷珠曉氣涼。朱瑀空偷御溝水，錦鱗紅尾屬嚴光。   </p>   <p>    <b>     <font color=\"#FF6600\">簡同志</font>    </b>    <br />    開濟由來變盛衰，五車才得號鎡基。留侯功業何容易，一卷兵書作帝師。   </p>   <p>    <b>     <font color=\"#FF6600\">瑟瑟釵</font>    </b>    <br />    翠染冰輕透露光，墮雲孫壽有餘香。只因七夕回天浪，添作湘妃淚兩行。   </p>   <p>    <b>     <font color=\"#FF6600\">元日</font>    </b>    <br />    神耀破氛昏，新陽入晏溫。緒風調玉吹，端日應銅渾。    <br />    威鳳蹌瑤虡，升龍護璧門。雨暘春令煦，裘冕晬容尊。   </p>   <p>    <b>     <font color=\"#FF6600\">二月十五日櫻桃盛開自所居躡履吟玩競名王澤章洋才</font>    </b>    <br />    曉覺籠煙重，春深染雪輕。靜應留得蝶，繁欲不勝鶯。    <br />    影亂晨飆急，香多夜雨晴。似將千萬恨，西北為卿卿。   </p>   <p>    <b>     <font color=\"#FF6600\">寒食節日寄楚望二首</font>    </b>    <br />    芳蘭無意綠，弱柳何窮縷。心斷入淮山，夢長穿楚雨。    <br />    繁花如二八，好月當三五。愁碧竟平皋，韶紅換幽圃。    <br />    流鶯隱員樹，乳燕喧餘哺。曠望戀曾台，離憂集環堵。    <br />    當年不自遣，晚得終何補。鄭谷有樵蘇，歸來要腰斧。   </p>   <p>家乏兩千萬，時當一百五。颸颸楊柳風，穰穰櫻桃雨。    <br />    年芳苦沉潦，心事如摧櫓。金犢近蘭汀，銅龍接花塢。    <br />    青蔥建楊宅，隱轔端門鼓。彩素拂庭柯，輕球落鄰圃。    <br />    三春謝遊衍，一笑牽規矩。獨有恩澤侯，歸來看楚舞。   </p>   <p>    <b>     <font color=\"#FF6600\">清明日</font>    </b>    <br />    清娥畫扇中，春樹郁金紅。出犯繁花露，歸穿弱柳風。    <br />    馬驕偏避幰，雞駭乍開籠。柘彈何人發，黃鸝隔故宮。   </p>   <p>    <b>     <font color=\"#FF6600\">禁火日</font>    </b>    <br />    駘蕩清明日，儲胥小苑東。舞衫萱草綠，春鬢杏花紅。    <br />    馬轡輕銜雪，車衣弱向風。●愁聞百舌，殘睡正朦朧。   </p>   <p>    <b>     <font color=\"#FF6600\">嘲三月十八日雪</font>    </b>    <br />    三月雪連夜，未應傷物華。只緣春欲盡，留著伴梨花。   </p>   <p>    <b>     <font color=\"#FF6600\">楊柳八首（一作楊柳枝）</font>    </b>    <br />    宜春苑外最長條，閒裊春風伴舞腰。正是玉人腸斷處，一渠春水赤欄橋。    <br />    南內牆東御路旁，預知春色柳絲黃。杏花未肯無情思，何是情人最斷腸。    <br />    蘇小門前柳萬條，毿毿金線拂平橋。黃鶯不語東風起，深閉朱門伴細腰。    <br />    金縷毿毿碧瓦溝，六宮眉黛惹春愁。晚來更帶龍池雨，半拂欄杆半入樓。    <br />    館娃宮外鄴城西，遠映征帆近拂堤。繫得王孫歸意切，不關春草綠萋萋。    <br />    兩兩黃鸝色似金，裊枝啼露動芳音。春來幸自長如線，可惜牽纏蕩子心。    <br />    御柳如絲映九重，鳳凰窗柱繡芙蓉。景陽樓畔千條露，一面新妝待曉鐘。    <br />    織錦機邊鶯語頻，停梭垂淚憶征人。塞門三月猶蕭索，縱有垂楊未覺春。   </p>   <p>    <b>     <font color=\"#FF6600\">客愁</font>    </b>    <br />    客愁看柳色，日日逐春深。蕩漾春風裡，誰知歷亂心。   </p>   <p>    <b>     <font color=\"#FF6600\">和周繇（一作和周繇廣陽公宴嘲段成式詩）</font>    </b>    <br />    齊馬馳千駟，盧姬逞十三。玳筵方喜睞，金勒自    <a target=\"_blank\" href=\"http://140.111.1.40/yitic/frc/frc13817.htm\">●</a>    <a target=\"_blank\" href=\"http://140.111.1.40/yitic/frc/frc13824.htm\">●</a>。    <br />    墮珥情初洽，鳴鞭戰未酣。神交花冉冉，眉語柳毿毿。    <br />    卻略青鸞鏡，翹翻翠鳳篸。專城有佳對，寧肯顧春蠶。   </p>   <p>    <b>     <font color=\"#FF6600\">光風亭夜宴妓有醉毆者</font>    </b>    <br />    吳國初成陣，王家欲解圍。拂巾雙雉叫，飄瓦兩鴛飛。   </p>   <p>    <b>     <font color=\"#FF6600\">南歌子詞二首（一作添聲楊柳枝辭）</font>    </b>    <br />    一尺深紅勝麴塵，天生舊物不如新。合歡桃核終堪恨，里許元來別有人。    <br />    井底點燈深燭伊，共郎長行莫圍棋。玲瓏骰子安紅豆，入骨相思知不知。   </p>   <p>    <b>     <font color=\"#FF6600\">題李衛公詩二首</font>    </b>    <br />    蒿棘深春衛國門，九年於此盜乾坤。兩行密疏傾天下，一夜陰謀達至尊。    <br />    肉視具僚忘匕箸，氣吞同列削寒溫。當時誰是承恩者，肯有餘波達鬼村。   </p>   <p>勢欲凌雲威觸天，權傾諸夏力排山。三年驥尾有人附，一日龍鬚無路攀。    <br />    畫閤不開梁燕去，朱門罷掃乳鴉還。千巖萬壑應惆悵，流水斜傾出武關。   </p>   <p>    <b>     <font color=\"#FF6600\">題谷隱蘭若</font>    </b>    <br />    風帶巢熊拗樹聲，老僧相引入雲行。半坡新路畬才了，一谷寒煙燒不成。   </p>   <p>    <b>     <font color=\"#FF6600\">觀棋（一作段成式詩）</font>    </b>    <br />    閒對楸枰傾一壺，黃華坪上幾成盧。他時謁帝銅龍水，便賭宣城太守無。    <br />    <br />    <font color=\"#FF6600\" size=\"+2\" face=\"標楷體\">     <b>詞</b>    </font>    <br />    <br />    <b>     <font color=\"#FF6600\">南歌子（歌或作柯，一名春宵曲）‧七首</font>    </b>    <br />    手裡金鸚鵡，胸前繡鳳凰。偷眼暗形相，不如從嫁與，作鴛鴦。   </p>   <p>似帶如絲柳，團酥握雪花。簾捲玉鉤斜，九衢塵欲暮，逐香車。</p>   <p>倭墮低梳髻，連娟細掃眉。終日兩相思，為君憔悴盡，百花時。</p>   <p>臉上金霞細，眉間翠鈿深。欹枕覆鴛衾，隔簾鶯百轉，感君心。</p>   <p>撲蕊添黃子，呵花滿翠鬟。鴛枕映屏山，月明三五夜，對芳顏。</p>   <p>轉盼如波眼，娉婷似柳腰。花裡暗相招，憶君腸欲斷，恨春宵。</p>   <p>懶拂鴛鴦枕，休縫翡翠裙。羅帳罷爐熏，近來心更切，為思君。</p>   <p>    <b>     <font color=\"#FF6600\">荷葉杯‧三首</font>    </b>    <br />    一點露珠凝冷，波影，滿池塘。綠莖紅艷兩相亂，腸斷，水風涼。   </p>   <p>鏡水夜來秋月，如雪，採蓮時。小娘紅粉對寒浪，惆悵，正思惟。</p>   <p>楚女欲歸南浦，朝雨，濕愁紅。小船搖漾入花裡，波起，隔西風。</p>   <p>    <b>     <font color=\"#FF6600\">憶江南‧二首</font>    </b>    <br />    千萬恨，恨極在天涯。山月不知心裡事，水風空落眼前花。搖曳碧雲斜。   </p>   <p>梳洗罷，獨倚望江樓。過盡千帆皆不是，斜暉脈脈水悠悠。腸斷白蘋洲。</p>   <p>    <b>     <font color=\"#FF6600\">蕃女怨‧二首</font>    </b>    <br />    萬枝香雪開已遍，細雨雙燕。鈿蟬箏，金雀扇，畫樑相見。    <br />    雁門消息不歸來，又飛回。   </p>   <p>磧南沙上驚雁起，飛雪千里。玉連環，金鏃箭，年年征戰。    <br />    畫樓離恨錦屏空，杏花紅。   </p>   <p>    <b>     <font color=\"#FF6600\">遐方怨‧二首</font>    </b>    <br />    憑繡檻，解羅幃。未得君書，斷腸瀟湘春雁飛，不知征馬幾時歸。    <br />    海棠花謝也，雨霏霏。   </p>   <p>花半拆，雨初晴。未捲珠簾，夢殘惆悵聞曉鶯，宿妝眉淺粉山橫。    <br />    約鬟鸞鏡裡，繡羅輕。   </p>   <p>    <b>     <font color=\"#FF6600\">訴衷情（一名一絲風）</font>    </b>    <br />    鶯語，花舞，春晝午，雨霏微。金帶枕，宮錦，鳳凰帷。    <br />    柳弱燕交飛，依依。遼陽音信稀，夢中歸。   </p>   <p>    <b>     <font color=\"#FF6600\">定西番‧三首</font>    </b>    <br />    漢使昔年離別，攀弱柳，折寒梅，上高台。    <br />    千里玉關春雪，雁來人不來。羌笛一聲愁絕，月裴回。   </p>   <p>海燕欲飛調羽，萱草綠，杏花紅，隔簾櫳。    <br />    雙鬢翠霞金縷，一枝春艷濃。樓上月明三五，瑣窗中。   </p>   <p>細雨曉鶯春晚，人似玉，柳如眉，正相思。    <br />    羅幕翠簾初卷，鏡中花一枝。腸斷塞門消息，雁來稀。   </p>   <p>    <b>     <font color=\"#FF6600\">思帝鄉</font>    </b>    <br />    花花，滿枝紅似霞。羅袖畫簾腸斷，卓香車。    <br />    回面共人閒語，戰篦金鳳斜。惟有阮郎春盡，不歸家。   </p>   <p>    <b>     <font color=\"#FF6600\">酒泉子‧四首</font>    </b>    <br />    花映柳條，閒向綠萍池上。憑欄杆，窺細浪，雨蕭蕭。    <br />    近來音信兩疏索，洞房空寂寞。掩銀屏，垂翠箔，度春宵。   </p>   <p>日映紗窗，金鴨小屏山碧。故鄉春，煙靄隔，背蘭釭。    <br />    宿妝惆悵倚高閣，千里雲影薄。草初齊，花又落，燕雙飛。   </p>   <p>楚女不歸，樓枕小河春水。月孤明，風又起，杏花稀。    <br />    玉釵斜篸雲鬟重，裙上金縷鳳。八行書，千里夢，雁南飛。   </p>   <p>羅帶惹香，猶繫別時紅豆。淚痕新，金縷舊，斷離腸。    <br />    一雙嬌燕語雕樑，還是去年時節。綠楊濃，芳草歇，柳花狂。   </p>   <p>    <b>     <font color=\"#FF6600\">玉蝴蝶</font>    </b>    <br />    秋風淒切傷離，行客未歸時。塞外草先衰，江南雁到遲。    <br />    芙蓉凋嫩臉，楊柳墮新眉。搖落使人悲，斷腸誰得知。   </p>   <p>    <b>     <font color=\"#FF6600\">女冠子‧二首</font>    </b>    <br />    含嬌含笑，宿翠殘紅窈窕。鬢如蟬，寒玉簪秋水，輕紗捲碧煙。    <br />    雪胸鸞鏡裡，琪樹鳳樓前。寄語青娥伴，早求仙。   </p>   <p>霞帔雲髮，鈿鏡仙容似雪。畫愁眉，遮語回輕扇，含羞下繡幃。    <br />    玉樓相望久，花洞恨來遲。早晚乘鸞去，莫相遺。   </p>   <p>    <b>     <font color=\"#FF6600\">歸國遙（國一作自，遙一作謠）‧二首</font>    </b>    <br />    香玉，翠鳳寶釵垂簏簌。鈿筐交勝金粟，越羅春水綠。    <br />    畫堂照簾殘燭，夢餘更漏促。謝娘無限心曲，曉屏山斷續。   </p>   <p>雙臉，小鳳戰篦金颭艷。舞衣無力風斂，藕絲秋色染。    <br />    錦帳繡幃斜掩，露珠清曉簟。粉心黃蕊花靨，黛眉山兩點。   </p>   <p>    <b>     <font color=\"#FF6600\">菩薩蠻‧十五首</font>    </b>    <br />    小山重疊金明滅，鬢雲欲度香腮雪。懶起畫蛾眉，弄妝梳洗遲。    <br />    照花前後鏡，花面交相映。新帖繡羅襦，雙雙金鷓鴣。   </p>   <p>水精簾裡頗黎枕，暖香惹夢鴛鴦錦。江上柳如煙，雁飛殘月天。    <br />    藕絲秋色淺，人勝參差剪。雙鬢隔香紅，玉釵頭上風。   </p>   <p>蕊黃無限當山額，宿妝隱笑紗窗隔。相見牡丹時，暫來還別離。    <br />    翠釵金作股，釵上蝶雙舞。心事竟誰知，月明花滿枝。   </p>   <p>翠翹金縷雙鸂鶒，水文細起春池碧。池上海棠梨，雨晴紅滿枝。    <br />    繡衫遮笑靨，煙草黏飛蝶。青瑣對芳菲，玉關音信稀。   </p>   <p>杏花含露團香雪，綠楊陌上多離別。燈在月朧明，覺來聞曉鶯。    <br />    玉鉤褰翠幕，妝淺舊眉薄。春夢正關情，鏡中蟬鬢輕。   </p>   <p>玉樓明月長相憶，柳絲裊娜春無力。門外草萋萋，送君聞馬嘶。    <br />    畫羅金翡翠，香燭銷成淚。花落子規啼，綠窗殘夢迷。   </p>   <p>鳳凰相對盤金縷，牡丹一夜經微雨。明鏡照新妝，鬢輕雙臉長。    <br />    畫樓相望久，欄外垂絲柳。音信不歸來，社前雙燕回。   </p>   <p>牡丹花謝鶯聲歇，綠楊滿院中庭月。相憶夢難成，背窗燈半明。    <br />    翠鈿金壓臉，寂寞香閨掩。人遠淚欄杆，燕飛春又殘。   </p>   <p>滿宮明月梨花白，故人萬里關山隔。金雁一雙飛，淚痕沾繡衣。    <br />    小園芳草綠，家住越溪曲。楊柳色依依，燕歸君不歸。   </p>   <p>寶函鈿雀金鸂鶒，沉香閣上吳山碧。楊柳又如絲，驛橋春雨時。    <br />    畫樓音信斷，芳草江南岸。鸞鏡與花枝，此情誰得知。   </p>   <p>南園滿地堆輕絮，愁聞一霎清明雨。雨後卻斜陽，杏花零落香。    <br />    無言勻睡臉，枕上屏山掩。時節欲黃昏，無憀獨倚門。   </p>   <p>夜來皓月才當午，重簾悄悄無人語。深處麝煙長，臥時留薄妝。    <br />    當年還自惜，往事那堪憶。花露月明殘，錦衾知曉寒。   </p>   <p>雨晴夜合玲瓏日，萬枝香裊紅絲拂。閒夢憶金堂，滿庭萱草長。    <br />    繡簾垂簏簌，眉黛遠山綠。春水渡溪橋，憑欄魂欲消。   </p>   <p>竹風輕動庭除冷，珠簾月上玲瓏影。山枕隱濃妝，綠檀金鳳凰。    <br />    兩蛾愁黛淺，故國吳宮遠。春恨正關情，畫樓殘點聲。   </p>   <p>玉纖彈處真珠落，流多暗濕鉛華薄。春露浥朝花，秋波浸晚霞。    <br />    風流心上物，本為風流出。看取薄情人，羅衣無此痕。   </p>   <p>    <b>     <font color=\"#FF6600\">清平樂‧二首</font>    </b>    <br />    上陽春晚，宮女愁蛾淺。新歲清平思同輦，爭奈長安路遠。    <br />    鳳帳鴛被徒熏，寂寞花鎖千門。競把黃金買賦，為妾將上明君。   </p>   <p>洛陽愁絕，楊柳花飄雪。終日行人爭攀折，橋下水流嗚咽。    <br />    上馬爭勸離觴，南浦鶯聲斷腸。愁殺平原年少，回首揮淚千行。   </p>   <p>    <b>     <font color=\"#FF6600\">更漏子‧六首</font>    </b>    <br />    柳絲長，春雨細，花外漏聲迢遞。驚塞雁，起城烏，畫屏金鷓鴣。    <br />    香霧薄，透簾幕，惆悵謝家池閣。紅燭背，繡簾垂，夢長君不知。   </p>   <p>星斗稀，鐘鼓歇，簾外曉鶯殘月。蘭露重，柳風斜，滿庭堆落花。    <br />    虛閣上，倚欄望，還似去年惆悵。春欲暮，思無窮，舊歡如夢中。   </p>   <p>金雀釵，紅粉面，花裡暫時相見。知我意，感君憐，此情須問天。    <br />    香作穗，蠟成淚，還似兩人心意。山枕膩，錦衾寒，覺來更漏殘。   </p>   <p>相見稀，相憶久，眉淺淡煙如柳。垂翠幕，結同心，待郎熏繡衾。    <br />    城上月，白如雪，蟬鬢美人愁絕。宮樹暗，鵲橋橫，玉簽初報明。   </p>   <p>背江樓，臨海月，城上角聲嗚咽。堤柳動，島煙昏，兩行征雁分。    <br />    京口路，歸帆渡，正是芳菲欲度。銀燭盡，玉繩低，一聲村落雞。   </p>   <p>玉爐香，紅蠟淚，偏照畫堂秋思。眉翠薄，鬢雲殘，夜長衾枕寒。    <br />    梧桐樹，三更雨，不道離情正苦。一葉葉，一聲聲，空階滴到明。   </p>   <p>    <b>     <font color=\"#FF6600\">河瀆神‧三首</font>    </b>    <br />    河上望叢祠，廟前春雨來時。楚山無限鳥飛遲，蘭桌空傷別離。    <br />    何處杜鵑啼不歇，艷紅開盡如血。蟬鬢美人愁絕，百花芳草佳節。   </p>   <p>孤廟對寒潮，西陵風雨瀟瀟。謝娘惆悵倚蘭橈，淚流玉箸千條。    <br />    暮天愁聽思歸樂，早梅香滿山郭。回首兩情蕭索，離魂何處飄泊。   </p>   <p>銅鼓賽神來，滿庭幡蓋裴回。水村江浦過風雷，楚山如畫煙開。    <br />    離別櫓聲空蕭索，玉容惆悵妝薄。青麥燕飛落落，捲簾愁對珠閣。   </p>   <p>    <b>     <font color=\"#FF6600\">河傳‧四首</font>    </b>    <br />    江畔，相喚。曉妝鮮，仙景個女採蓮。    <br />    請君莫向那岸邊。少年，好花新滿船。    <br />    紅袖搖曳逐風軟，垂玉腕。腸向柳絲斷。    <br />    浦南歸，浦北歸。莫知，晚來人已稀。   </p>   <p>湖上，閒望。雨蕭蕭，煙浦花橋路遙。    <br />    謝娘翠蛾愁不銷。終朝，夢魂迷晚潮。    <br />    蕩子天涯歸桌遠，春已晚。鶯語空腸斷。    <br />    若耶溪，溪水西。柳堤，不聞郎馬嘶。   </p>   <p>同伴，相喚。杏花稀，夢裡每愁依違。    <br />    仙客一去燕已飛。不歸，淚痕空滿衣。    <br />    天際雲鳥引情遠，春已晚。煙靄渡南苑。    <br />    雪梅香，柳帶長。小娘，轉令人意傷。   </p>   <p>    <b>     <font color=\"#FF6600\">木蘭花（即春曉曲）</font>    </b>    <br />    家臨長信往來道，乳燕雙雙拂煙草。油壁車輕金犢肥，流蘇帳曉春雞早。    <br />    籠中嬌鳥暖猶睡，簾外落花閒不掃。衰桃一樹近前池，似惜容顏鏡中老。   </p>   <p>    <br />   </p>   <p> </p>  </center> "}