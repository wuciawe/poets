{"id":"6-218","content":"   <div align=\"center\">   <font color=\"#FF6600\" size=\"+3\" face=\"標楷體\">    <b>張說</b>   </font>   <br />   <br />   （西元667～730）字道濟，又字說之，唐洛陽人。官至中書令，封燕國公。   <br />   朝廷重要之作，多出其手，為文屬思精壯，長於碑誌。謫岳州後，詩益淒婉   <br />   。卒諡文貞。著有張燕公集。   <br />   <br />   <b>    <font color=\"#FF6600\">唐封泰山樂章‧豫和六首</font>   </b>   <br />   挹泰壇，紫泰清。受天命，報天成。竦皇心，薦樂聲。志上達，歌下迎。  </div>  <p align=\"center\">億上帝，臨下庭。騎日月，陪列星。嘉視信，大饎馨。澹神心，醉皇靈。</p>  <p align=\"center\">相百辟，貢八荒。九歌敘，萬舞翔。肅振振，鏗皇皇。帝欣欣，福穰穰。</p>  <p align=\"center\">高在上，道光明。物資始，德難名。承眷命，牧蒼生。寰宇謐，泰階平。</p>  <p align=\"center\">天道無親，至誠與鄰。山川遍禮，宮徵惟新。   <br />   玉帛非盛，聰明會真。正斯一德，通乎百神。  </p>  <p align=\"center\">享帝享親，維孝維聖。緝熙懿德，敷揚成命。   <br />   華夷志同，笙鏞禮盛。明靈降止，感此誠敬。  </p>  <p align=\"center\">   <b>    <font color=\"#FF6600\">唐封泰山樂章‧太和</font>   </b>   <br />   孝敬中發，和容外彰。騰華照宇，如升太陽。   <br />   貞璧就奠，玄靈垂光。禮樂具舉，濟濟洋洋。  </p>  <p align=\"center\">   <b>    <font color=\"#FF6600\">唐封泰山樂章‧肅和</font>   </b>   <br />   奠祖配天，承天享帝。百靈咸秩，四海來祭。   <br />   植我蒼璧，布我玄制。華日裴回，神煙容裔。  </p>  <p align=\"center\">   <b>    <font color=\"#FF6600\">唐封泰山樂章‧雍和</font>   </b>   <br />   俎豆有馥，粢盛潔豐。亦有和羹，既戒既平。   <br />   鼓鐘管磬，肅唱和鳴。皇皇我祖，來我思成。  </p>  <p align=\"center\">   <b>    <font color=\"#FF6600\">唐封泰山樂章‧壽和</font>   </b>   <br />   烝烝我後，享獻惟寅。躬酌郁鬯，跪奠明神。   <br />   孝莫孝乎，配上帝親。敬莫敬乎，教天下臣。  </p>  <p align=\"center\">   <b>    <font color=\"#FF6600\">唐封泰山樂章‧壽和</font>   </b>   <br />   皇祖嚴配，配享皇天。皇皇降嘏，天子萬年。  </p>  <p align=\"center\">   <b>    <font color=\"#FF6600\">唐封泰山樂章‧舒和</font>   </b>   <br />   六鐘翕協六變成，八佾徜徉八風生。樂九韶兮人神感，美七德兮天地清。  </p>  <p align=\"center\">   <b>    <font color=\"#FF6600\">唐封泰山樂章‧凱和</font>   </b>   <br />   烈祖順三靈，文宗威四海。黃鉞誅群盜，朱旗掃多罪。   <br />   戢兵天下安，約法人心改。大哉干羽意，常見風雲在。  </p>  <p align=\"center\">   <b>    <font color=\"#FF6600\">唐封泰山樂章‧豫和</font>   </b>   <br />   禮樂終，煙燎上。懷靈惠，結皇想。歸風疾，回風爽。百福來，眾神往。  </p>  <p align=\"center\">   <b>    <font color=\"#FF6600\">唐享太廟樂章‧永和三首</font>   </b>   <br />   肅九室，諧八音。歌皇慕，動神心。禮宿設，樂妙尋。聲明備，祼奠臨。  </p>  <p align=\"center\">律迓氣，音入玄。依玉几，御黼筵。聆愾息，僾周旋。九韶遍，百福傳。</p>  <p align=\"center\">信工祝，永頌聲。來祖考，聽和平。相百辟，貢九瀛。神休委，帝孝成。</p>  <p align=\"center\">   <b>    <font color=\"#FF6600\">唐享太廟樂章‧太和</font>   </b>   <br />   時文聖後，清廟肅邕。致誠勤薦，在貌思恭。   <br />   玉節肆夏，金鏘五鐘。繩繩雲步，穆穆天容。  </p>  <p align=\"center\">   <b>    <font color=\"#FF6600\">唐享太廟樂章‧肅和</font>   </b>   <br />   天子享孝，工歌溥將。射祼郁鬯，乃焚膋薌。   <br />   臭以達旨，聲以求陽。奉時烝嘗，永代不忘。  </p>  <p align=\"center\">   <b>    <font color=\"#FF6600\">唐享太廟樂章‧雍和二首</font>   </b>   <br />   在滌嘉豢，麗碑敬牲。角握之牝，色純之騂。   <br />   火傳陽燧，水溉陰精。太公胖俎，傅說和羹。  </p>  <p align=\"center\">俎豆有馥，齊盛潔豐。亦有和羹，既戒既平。   <br />   鼓鐘管磬，肅唱和鳴。皇皇后祖，來我思成。  </p>  <p align=\"center\">   <b>    <font color=\"#FF6600\">唐享太廟樂章‧文舞</font>   </b>   <br />   聖謨九德，真言五千。慶集昌冑，符開帝先。   <br />   高文杖鉞，克配彼天。三宗握鏡，六合渙然。   <br />   帝其承祀，率禮罔愆。圖書霧出，日月清懸。   <br />   舞形德類，詠諗功傳。黃龍蜿蟺，彩雲蹁躚。   <br />   五行氣順，八佾風宣。介此百祿，於皇萬年。  </p>  <p align=\"center\">   <b>    <font color=\"#FF6600\">唐享太廟樂章‧光大舞</font>   </b>   <br />   肅肅藝祖，滔滔浚源。有雄玉劍，作鎮金門。   <br />   玄王貽緒，后稷謀孫。肇禋九廟，四海來尊。  </p>  <p align=\"center\">   <b>    <font color=\"#FF6600\">唐享太廟樂章‧長髮舞</font>   </b>   <br />   具禮崇德，備樂承風。魏推幢主，周贈司空。   <br />   不行而至，無成有終。神興王業，天歸帝功。  </p>  <p align=\"center\">   <b>    <font color=\"#FF6600\">唐享太廟樂章‧大政舞</font>   </b>   <br />   於赫元命，權輿帝文。天齊八柱，地半三分。   <br />   宗廟觀德，笙鏞樂勳。封唐之兆，成天下君。  </p>  <p align=\"center\">   <b>    <font color=\"#FF6600\">唐享太廟樂章‧大成舞</font>   </b>   <br />   帝舞季歷，龍聖生昌。後歌有蟜，胎炎孕黃。   <br />   天地合德，日月齊光。肅雍孝享，祚我萬方。  </p>  <p align=\"center\">   <b>    <font color=\"#FF6600\">唐享太廟樂章‧大明舞</font>   </b>   <br />   赤精亂德，四海困窮。黃旗舉義，三靈會同。   <br />   早望春雨，雲披大風。溥天來祭，高祖之功。  </p>  <p align=\"center\">   <b>    <font color=\"#FF6600\">唐享太廟樂章‧崇德舞</font>   </b>   <br />   皇合一德，朝宗百神。削平天地，大拯生人。   <br />   上帝配食，單于入臣。戎歌陳武，曄曄震震。  </p>  <p align=\"center\">   <b>    <font color=\"#FF6600\">唐享太廟樂章‧鈞天舞</font>   </b>   <br />   高皇邁道，端拱無為。化懷獯鬻，兵戢句驪。   <br />   禮尊封禪，樂盤來儀。合位媧後，同稱伏羲。  </p>  <p align=\"center\">   <b>    <font color=\"#FF6600\">唐享太廟樂章‧大和舞</font>   </b>   <br />   退居江水，郁起丹陵。禮物還舊，朝章中興。   <br />   龍圖友及，駿命恭膺。鳴球香瓚，大饎是承。  </p>  <p align=\"center\">   <b>    <font color=\"#FF6600\">唐享太廟樂章‧景雲舞</font>   </b>   <br />   景雲霏爛，告我帝符。噫帝沖德，與天為徒。   <br />   笙鏞遙遠，俎豆虛無。春秋孝獻，回復此都。  </p>  <p align=\"center\">   <b>    <font color=\"#FF6600\">唐享太廟樂章‧福和</font>   </b>   <br />   備禮用樂，崇親致尊。誠通慈降，敬徹愛存。   <br />   獻懷稱壽，啐感承恩。皇帝孝德，子孫千億。   <br />   大包天域，長亙不極。  </p>  <p align=\"center\">   <b>    <font color=\"#FF6600\">唐享太廟樂章‧舒和</font>   </b>   <br />   六鐘翕協六變成，八佾徜徉八風生。樂九韶兮人神感，美七德兮天地清。  </p>  <p align=\"center\">   <b>    <font color=\"#FF6600\">唐享太廟樂章‧凱安三首</font>   </b>   <br />   瑟彼瑤爵，亞維上公。室如屏氣，門不容躬。   <br />   禮殷其本，樂執其中。聖皇永慕，天地幽通。  </p>  <p align=\"center\">禮匝三獻，樂遍九成。降循軒陛，仰欷皇情。   <br />   福與仁合，德因孝明。百年神畏，四海風行。  </p>  <p align=\"center\">總總干戚，填填鼓鐘。奮揚增氣，坐作為容。   <br />   離若鷙鳥，合如戰龍。萬方觀德，肅肅邕邕。  </p>  <p align=\"center\">   <b>    <font color=\"#FF6600\">唐享太廟樂章‧登歌</font>   </b>   <br />   止笙磬，撤豆籩。廓無響，窅入玄。主在室，神在天。   <br />   情餘慕，禮罔愆。喜黍稷，屢豐年。  </p>  <p align=\"center\">   <b>    <font color=\"#FF6600\">唐享太廟樂章‧永和</font>   </b>   <br />   眇嘉樂，授靈爽。感若來，思如往。休氣散，回風上。   <br />   返寂寞，還惚恍。懷靈駕，結空想。  </p>  <p align=\"center\">   <b>    <font color=\"#FF6600\">奉和聖制賜諸州刺史應制以題坐右</font>   </b>   <br />   文明遍禹跡，鰥寡達堯心。正在親人守，能令王澤深。   <br />   朝廷多秀士，熔煉比精金。犀節同分命，熊軒各外臨。   <br />   聖主賦新詩，穆若聽薰琴。先言教為本，次言則是欽。   <br />   三時農不奪，午夜犬無侵。願使天宇內，品物遂浮沉。   <br />   寄情群飛鶴，千里一揚音。共躡華胥夢，龔黃安足尋。  </p>  <p align=\"center\">   <b>    <font color=\"#FF6600\">奉和聖制送宇文融安輯戶口應制</font>   </b>   <br />   至德臨天下，勞情遍九圍。念茲人去本，蓬轉將何依。   <br />   外避征戍數，內傷親黨稀。嗟不逢明盛，胡能照隱微。   <br />   柏台簡行李，蘭殿錫朝衣。別曲動秋風，恩令生春輝。   <br />   使出四海安，詔下萬心歸。怍非夔龍佐，徒歌鴻雁飛。  </p>  <p align=\"center\">   <b>    <font color=\"#FF6600\">奉和聖制過晉陽宮應制</font>   </b>   <br />   太原俗尚武，高皇初奮庸。星軒三晉躔，土樂二堯封。   <br />   北風遂舉鵬，西河亦上龍。至德起王業，繼明賴人雍。   <br />   六合啟昌期，再興廣聖蹤。傳呼大駕來，文物如雲從。   <br />   連營火百里，縱觀人千重。翠華渡汾水，白日崒罕峰。   <br />   枌榆恩賞洽，桑梓舊情恭。往運感不追，清時惜難逢。   <br />   詩發尊祖心，頌刊盛德容。願君及春事，回輿綏萬邦。  </p>  <p align=\"center\">   <b>    <font color=\"#FF6600\">奉和聖制行次成皋應制</font>   </b>   <br />   夏氏階隋亂，自言河朔雄。王師進谷水，兵氣臨山東。   <br />   前掃成皋陣，卻下洛陽宮。義合帝圖起，威加天宇同。   <br />   軒台百年外，虞典一巡中。戰龍思王業，倚馬賦神功。  </p>  <p align=\"center\">   <b>    <font color=\"#FF6600\">奉和聖制溫湯對雪應制</font>   </b>   <br />   瑞雪帶寒風，寒風入陰琯。陰琯方凝閉，寒風復淒斷。   <br />   宮似瑤林匝，庭如月華滿。正賡挾纊詞，非近溫泉暖。  </p>  <p align=\"center\">   <b>    <font color=\"#FF6600\">奉和聖制義成校獵喜雪應制</font>   </b>   <br />   文教資武功，郊畋閱邦政。不知仁育久，徒看禽獸盛。   <br />   夜霰氛埃滅，朝日山川淨。綽仗飛走繁，抨弦筋角勁。   <br />   帝射參神道，龍馳合人性。五豝連一發，百中皆先命。   <br />   勇爵均萬夫，雄圖羅七聖。星為吉符老，雪作豐年慶。   <br />   喜聽行獵詩，威神入軍令。  </p>  <p align=\"center\">   <b>    <font color=\"#FF6600\">清明日詔宴寧王山池賦得飛字</font>   </b>   <br />   今日清明宴，佳境惜芳菲。搖揚花雜下，嬌囀鶯亂飛。   <br />   綠渚傳歌榜，紅橋度舞旗。和風偏應律，細雨不沾衣。   <br />   承恩如改火，春去春來歸。  </p>  <p align=\"center\">   <b>    <font color=\"#FF6600\">四月十三日詔宴寧王亭子賦得好字</font>   </b>   <br />   何許承恩宴，山亭風日好。綠嫩鳴鶴洲，陰穠鬥雞道。   <br />   果思夏來茂，花嫌春去早。行樂無限時，皇情及芳草。  </p>  <p align=\"center\">   <b>    <font color=\"#FF6600\">藥園宴武輅沙將軍賦得洛字</font>   </b>   <br />   東第乘餘興，南園宴清洛。文學引鄒枚，歌鐘陳衛霍。   <br />   風高大夫樹，露下將軍藥。待聞出塞還，丹青上麟閣。  </p>  <p align=\"center\">   <b>    <font color=\"#FF6600\">修書院學士奉敕宴梁王宅賦得樹字</font>   </b>   <br />   虎殿成鴻業，猿巖題鳳賦。既荷大君恩，還蒙小山遇。   <br />   秋吹迎絃管，涼雲生竹樹。共惜朱邸歡，無辭洛城暮。  </p>  <p align=\"center\">   <b>    <font color=\"#FF6600\">夕宴房主簿捨</font>   </b>   <br />   歲晏關雍空，風急河渭冰。薄遊羈物役，微尚愜遠憑。   <br />   旅館月宿永，閉扃雲思興。伊人美修夜，朋酒惠來稱。   <br />   交談既清雅，琴吹亦淒凝。不逢君蹇涸，幽意長郁蒸。  </p>  <p align=\"center\">   <b>    <font color=\"#FF6600\">行從方秀川與劉評事文同宿</font>   </b>   <br />   方秀美盤遊，頻年降天罕。水共伊川接，山將闕門斷。   <br />   捧日照恩華，攀雲引疲散。野宿霜入帳，孤衾寒不暖。   <br />   靜聞宮漏疏，臥視庭月滿。開爐命溫酎，中夜發清管。   <br />   風送關山長，氣遒星歲短。寓言情思愜，適興真意坦。   <br />   寰中病羈掛，方外嫌縱誕。願君樂盛時，無嗟帶纕緩。  </p>  <p align=\"center\">   <b>    <font color=\"#FF6600\">送郭大夫元振再使吐蕃</font>   </b>   <br />   犬戎廢東獻，漢使馳西極。長策問酋渠，猜阻自夷殛。   <br />   容髮徂邊歲，旌裘敝海色。五年一見家，妻子不相識。   <br />   武庫兵猶動，金方事未息。遠圖待才智，苦節輸筋力。   <br />   脫刀贈分手，書帶加餐食。知君萬里侯，立功在異域。  </p>  <p align=\"center\">   <b>    <font color=\"#FF6600\">送李侍郎迥秀薛長史季昶同賦得水字</font>   </b>   <br />   漢郡接胡庭，幽并對烽壘。旌旗按部曲，文武惟卿士。   <br />   薛公善籌畫，李相威邊鄙。中冀分兩河，長城各萬里。   <br />   藉馬黃花塞，搜兵白狼水。勝敵在安人，為君汗青史。  </p>  <p align=\"center\">   <b>    <font color=\"#FF6600\">別平一師</font>   </b>   <br />   王子不事俗，高駕眇難追。茅土非屑盼，傾城無樂資。   <br />   宴坐深林中，三世同一時。皎皎獨往心，不為塵網欺。   <br />   朅來已復去，今去何來思。回首謝同行，勤會安請期。  </p>  <p align=\"center\">   <b>    <font color=\"#FF6600\">送王光庭</font>   </b>   <br />   同居洛陽陌，經日懶相求。及爾江湖去，言別悵悠悠。   <br />   楚雲眇羈翼，海月倦行舟。愛而不可見，徒嗟芳歲流。  </p>  <p align=\"center\">   <b>    <font color=\"#FF6600\">新都南亭送郭元振盧崇道（一作盧崇道詩）</font>   </b>   <br />   竹徑女蘿蹊，蓮洲文石堤。靜深人俗斷，尋玩往還迷。   <br />   碧潭秀初月，素林驚夕棲。褰幌納蟾影，理琴聽猿啼。   <br />   佳辰改宿昔，勝寄坐睽攜。長懷賞心愛，如玉復如珪。  </p>  <p align=\"center\">   <b>    <font color=\"#FF6600\">贈崔公</font>   </b>   <br />   我聞西漢日，四老南山幽。長歌紫芝秀，高臥白雲浮。   <br />   朝野光塵絕，榛蕪年貌秋。一朝驅駟馬，連轡入龍樓。   <br />   昔遁高皇去，今從太子遊。行藏惟聖節，福禍在人謀。   <br />   卒能匡惠帝，豈不賴留侯。事隨年代遠，名與圖籍留。   <br />   平生欽淳德，慷慨景前修。蚌蛤伺陰兔，蛟龍望斗牛。   <br />   無嗟異飛伏，同氣幸相求。  </p>  <p align=\"center\">   <b>    <font color=\"#FF6600\">贈趙公</font>   </b>   <br />   湘東股肱守，心與帝鄉期。舟楫中途蹇，風波復來思。   <br />   嘉我常聯翼，金貂侍玉墀。跡參前馬聖，名綴鬻熊師。   <br />   寒暑一何速，山川遠間之。寧知洞庭上，獨得平生時。   <br />   精意微絕簡，從權討妙棋。林壑為予請，紛靄發華滋。   <br />   流賞忽已散，驚帆杳難追。送君在南浦，侘傺投此詞。  </p>  <p align=\"center\">   <b>    <font color=\"#FF6600\">贈趙侍御</font>   </b>   <br />   祿放跡異端，偏荒事同蹇。苟忘風波累，俱會雲壑踐。   <br />   險式壓西湖，僑廬對南峴。夜樓江月入，朝幌山雲捲。   <br />   山勢遠濤連，江途斜漢轉。坐嘯予多暇，行吟子獨善。   <br />   並轡蹝郊郭，方舟玩遊演。虛聲萬籟分，水色千里辨。   <br />   不知岸陰謝，再見春露泫。綠壤發欣顏，華年助蟲篆。   <br />   上世時難接，古人情可選。泊渚煩為媒，多才怨成褊。   <br />   長沙鵩作賦，任道可知淺。請從三已心，榮辱兩都遣。  </p>  <p align=\"center\">   <b>    <font color=\"#FF6600\">答李伯魚桐竹</font>   </b>   <br />   結廬桐竹下，室邇人相深。接垣分竹徑，隔戶共桐陰。   <br />   落花朝滿岸，明月夜披林。竹有龍鳴管，桐留鳳舞琴。   <br />   奇聲與高節，非吾誰賞心。  </p>  <p align=\"center\">   <b>    <font color=\"#FF6600\">寄姚司馬</font>   </b>   <br />   共君春種瓜，本期清夏暑。瓜成人已去，失望將誰語。   <br />   裛露摘香園，感味懷心許。偶逢西風便，因之寄鄂渚。  </p>  <p align=\"center\">   <b>    <font color=\"#FF6600\">代書答姜七崔九</font>   </b>   <br />   婀娜金閨樹，離披野田草。雖殊兩地榮，幸共三春好。   <br />   花殊鳥飛處，葉鏤蟲行道。真心獨感人，惆悵令人老。  </p>  <p align=\"center\">   <b>    <font color=\"#FF6600\">代書寄吉十一</font>   </b>   <br />   一雁雪上飛，值我衡陽道。口銜離別字，遠寄當歸草。   <br />   目想春來遲，心驚寒去早。憶鄉乘羽翮，慕侶盈懷抱。   <br />   零落答故人，將隨江樹老。  </p>  <p align=\"center\">   <b>    <font color=\"#FF6600\">代書寄薛四</font>   </b>   <br />   孤雁東飛來，寄我紋與素。紋足經三象，素當綜群務。   <br />   遠見故人心，一言重千金。答之彩毛翰，繼以瑤華音。   <br />   歲寒眾木改，松柏心常在。  </p>  <p align=\"center\">   <b>    <font color=\"#FF6600\">過蜀道山</font>   </b>   <br />   我行春三月，山中百花開。披林入峭蒨，攀登陟崔嵬。   <br />   白雲半峰起，清江出峽來。誰知高深意，緬邈心幽哉。  </p>  <p align=\"center\">   <b>    <font color=\"#FF6600\">蜀路二首</font>   </b>   <br />   雲埃夜澄廓，山日曉晴鮮。葉落蒼江岸，鴻飛白露天。   <br />   磷磷含水石，冪冪覆林煙。客心久無緒，秋風殊未然。  </p>  <p align=\"center\">徭蜀時未改，別家鄉念盈。憶昨出門日，春風發鮮榮。   <br />   及茲旋轅地，秋風滿路生。昏曉思魏闕，夢寐還秦京。   <br />   秦京開朱第，魏闕垂紫纓。幽獨玄虛閣，不聞人馬聲。   <br />   藝業為君重，名位為君輕。玉琴知調苦，寶鏡對膽清。   <br />   鷹饑常啄腥，鳳饑亦待瓊。於君自有屬，物外豈能輕。  </p>  <p align=\"center\">   <b>    <font color=\"#FF6600\">再使蜀道</font>   </b>   <br />   眇眇葭萌道，蒼蒼褒斜谷。煙壑爭晦深，雲山共重複。   <br />   古來風塵子，同眩望鄉目。芸閣有儒生，軺車倦馳逐。   <br />   青春客岷嶺，白露搖江服。歲月鎮羈孤，山川俄反覆。   <br />   魚游戀深水，鳥遷戀喬木。如何別親愛，坐去文章國。   <br />   蟋蟀鳴戶庭，蠨蛸網琴築。  </p>  <p align=\"center\">   <b>    <font color=\"#FF6600\">江路憶郡</font>   </b>   <br />   霧斂江早明，星翻漢將沒。臥聞峽猿響，起視榜人發。   <br />   倚桌攀岸筱，憑船弄波月。水宿厭洲渚，晨光屢揮忽。   <br />   林澤來不窮，煙波去無歇。結思笙竽里，搖情遊俠窟。   <br />   年貌不暫留，歡愉及玄髮。雲涓戀山海，禽馬懷燕越。   <br />   自非行役人，安知慕城闕。  </p>  <p align=\"center\">   <b>    <font color=\"#FF6600\">過漢南城歎古墳</font>   </b>   <br />   舊國多陵墓，荒涼無歲年。洶湧蔽平岡，汨若波濤連。   <br />   上世千金子，潛臥九重泉。松柏剪無餘，碑記滅罔傳。   <br />   葬於不毛地，咸謂楚先賢。事盡情可識，使人心悵然。  </p>  <p align=\"center\">   <b>    <font color=\"#FF6600\">至尉氏</font>   </b>   <br />   夕次阮公台，嘯歌臨爽塏。高名安足賴，故物今皆改。   <br />   吾兄昔茲邑，遺愛稱賢宰。桑中雉未飛，屋上烏猶在。   <br />   途逢舊甿吏，城有同僚采。望塵遠見迎，拂館來欣待。   <br />   慈惠留千室，友於存四海。始知魯衛間，優劣相懸倍。  </p>  <p align=\"center\">   <b>    <font color=\"#FF6600\">襄州景空寺題融上人蘭若</font>   </b>   <br />   高名出漢陰，禪閣跨香岑。眾山既圍繞，長川復回臨。   <br />   雲峰曉靈變，風木夜虛吟。碧湫龍池滿，蒼松虎徑深。   <br />   舊知青巖意，偏入杳冥心。何由侶飛錫，從此脫朝簪。  </p>  <p align=\"center\">   <b>    <font color=\"#FF6600\">巡邊在河北作</font>   </b>   <br />   撫劍空餘勇，彎弧遂無力。老去事如何，據鞍長歎息。   <br />   故交索將盡，後進稀相識。獨憐半死心，尚有寒松直。  </p>  <p align=\"center\">   <b>    <font color=\"#FF6600\">入海二首</font>   </b>   <br />   乘桴入南海，海曠不可臨。茫茫失方面，混混如凝陰。   <br />   雲山相出沒，天地互浮沉。萬里無涯際，雲何測廣深。   <br />   潮波自盈縮，安得會虛心。  </p>  <p align=\"center\">海上三神山，逍遙集眾仙。靈心豈不同，變化無常全。   <br />   龍伯如人類，一釣兩鰲連。金台此淪沒，玉真時播遷。   <br />   問子勞何事，江上泣經年。隰中生紅草，所美非美然。  </p>  <p align=\"center\">   <b>    <font color=\"#FF6600\">相州山池作</font>   </b>   <br />   嘗懷謝公詠，山水陶嘉月。及此年事衰，徒看眾花發。   <br />   觀魚樂何在，聽鳥情都歇。星漢流不停，蓬萊去難越。   <br />   鄴中秋麥秀，淇上春雲沒。日見塵物空，如何靜心闕。  </p>  <p align=\"center\">   <b>    <font color=\"#FF6600\">岳州作</font>   </b>   <br />   夜夢雲闕間，從容簪履列。朝遊洞庭上，緬望京華絕。   <br />   潦收江未清，火退山更熱。重欷視欲醉，懵滿氣如噎。   <br />   器留魚鱉腥，衣點蚊虻血。髮白思益壯，心玄用彌拙。   <br />   冠劍日苔蘚，琴書坐廢撤。唯有報恩字，刻意長不滅。  </p>  <p align=\"center\">   <b>    <font color=\"#FF6600\">岳州行郡竹籬</font>   </b>   <br />   山郡不溝郭，荒居無翳壅。愛人忠主利，善守閉為勇。   <br />   苟非小勤瘁，安得期逸寵。版築恐土疏，襄城嫌役重。   <br />   藩柵聊可固，筠篁近易奉。差池截浦沙，繚繞緣隈壟。   <br />   矗似長雲亙，森如高戟聳。預絕豺狼憂，知免牛羊恐。   <br />   閭里寬矯步，榛叢恣踏踵。始果遊處心，終日成閒拱。  </p>  <p align=\"center\">   <b>    <font color=\"#FF6600\">遊洞庭湖湘</font>   </b>   <br />   緬邈洞庭岫，蔥蒙水霧色。宛在太湖中，可望不可即。   <br />   剖竹守窮渚，開門對奇域。城池自縶籠，纓綬為徽纆。   <br />   靡日不思往，經時始願克。飛桌越溟波，維舟恣攀陟。   <br />   窈窕入雲步，崎嶇倚松息。巖壇有鶴過，壁字無人識。   <br />   滴石香乳溜，垂崖靈草植。玩幽輕霧阻，討異忘昏逼。   <br />   寒沙際水平，霜樹籠煙直。空宮聞莫睹，地道窺難測。   <br />   此處學金丹，何人生羽翼。誰傳九光要，幾拜三仙職。   <br />   紫氣徒想像，清潭長眇默。霓裳若有來，覯我雲峰側。  </p>  <p align=\"center\">   <b>    <font color=\"#FF6600\">灉湖山寺</font>   </b>   <br />   楚老遊山寺，提攜觀畫壁。揚袂指辟支，睩眄相鬥鬩。   <br />   險哉透撞兒，千金賭一擲。成敗身自受，傍人那歎息。  </p>  <p align=\"center\">   <b>    <font color=\"#FF6600\">出湖寄趙冬曦</font>   </b>   <br />   西泛平湖盡，參差入亂山。東瞻岳陽郡，汗漫太虛間。   <br />   窘步同行樂，遒文互屢看。山戍上雲桂，江亭臨水關。   <br />   川途倏忽間，風景依如昨。湘浦未賜環，荊門猶主諾。   <br />   何時與美人，載酒遊宛洛。  </p>  <p align=\"center\">   <b>    <font color=\"#FF6600\">岳陽早霽南樓</font>   </b>   <br />   山水佳新霽，南樓玩初旭。夜來枝半紅，雨後洲全綠。   <br />   四運相終始，萬形紛代續。適臨青草湖，再變黃鶯曲。   <br />   地穴穿東武，江流下西蜀。歌聞枉渚邅，舞見長沙促。   <br />   心阻意徒馳，神和生自足。白髮悲上春，知常謝先欲。  </p>  <p align=\"center\">   <b>    <font color=\"#FF6600\">岳陽石門墨山二山相連有禪堂觀天下絕境</font>   </b>   <br />   囷輪江上山，近在華容縣。常涉巴丘首，天晴遙可見。   <br />   佳遊屢前諾，芳月愆幽眷。及此符守移，歡言臨道便。   <br />   既攜賞心客，復有送行掾。竹徑入陰窅，松蘿上空蒨。   <br />   草共林一色，雲與峰萬變。探窺石門斷，緣越沙澗轉。   <br />   兩山勢爭雄，峰巘相顧眄。藥妙靈仙寶，境華巖壑選。   <br />   清都西淵絕，金地東敞宴。池果接園畦，風煙邇台殿。   <br />   高尋去石頂，曠覽天宇遍。千山紛滿目，百川豁對面。   <br />   騎來雲氣迎，人去鳥聲戀。長揖桃源士，舉世同企羨。  </p>  <p align=\"center\">   <b>    <font color=\"#FF6600\">和尹懋秋夜遊灉湖</font>   </b>   <br />   坐嘯人事閒，佳遊野情發。山門送落照，湖口升微月。   <br />   林尋猿狖居，水戲黿鼉穴。朔風吹飛雁，芳草亦云歇。  </p>  <p align=\"center\">   <b>    <font color=\"#FF6600\">五君詠五首‧魏齊公元忠</font>   </b>   <br />   齊公生人表，迥天聞鶴唳。清論早揣摩，玄心晚超詣。   <br />   入相廊廟靜，出軍沙漠霽。見深呂祿憂，舉後陳平計。   <br />   甘心除君惡，足以報先帝。  </p>  <p align=\"center\">   <b>    <font color=\"#FF6600\">五君詠五首‧蘇許公瑰</font>   </b>   <br />   許公信國楨，克美具瞻情。百事資朝問，三章廣世程。   <br />   處高心不有，臨節自為名。朱戶傳新戟，青松拱舊塋。   <br />   淒涼丞相府，餘慶在玄成。  </p>  <p align=\"center\">   <b>    <font color=\"#FF6600\">五君詠五首‧李趙公嶠</font>   </b>   <br />   李公實神敏，才華乃天授。睦親何用心，處貴不忘舊。   <br />   故事遵台閣，新詩冠宇宙。在人忠所奉，惡我誠將宥。   <br />   南浦去莫歸，嗟嗟蔑孫秀。  </p>  <p align=\"center\">   <b>    <font color=\"#FF6600\">五君詠五首‧郭代公元振</font>   </b>   <br />   代公舉鵬翼，懸飛摩海霧。志康天地屯，適與雲雷遇。   <br />   興喪一言決，安危萬心注。大勳書王府，舛命淪江路。   <br />   勢傾北夏門，哀靡東平樹。  </p>  <p align=\"center\">   <b>    <font color=\"#FF6600\">五君詠五首‧趙耿公彥昭</font>   </b>   <br />   耿公山嶽秀，才傑心亦妙。鷙鳥峻標立，哀玉扣清調。   <br />   協贊休明啟，恩華日月照。何意瑤台雲，風吹落江徼。   <br />   湘流下潯陽，灑淚一投弔。  </p>  <p align=\"center\">   <b>    <font color=\"#FF6600\">遊龍山靜勝寺</font>   </b>   <br />   每上襄陽樓，遙望龍山樹。郁茀吐岡嶺，微蒙在煙霧。   <br />   下車歲已成，飾馬閒餘步。苦霜裛野草，愛日揚江煦。   <br />   雲對石上塔，風吹松下路。禪室宴三空，神祠同六趣。   <br />   兒童共戲謔，猿鳥相驚顧。南識桓公台，北望先賢墓。   <br />   世上人何在，時聞心不住。但傳無盡燈，可使有情悟。  </p>  <p align=\"center\">   <b>    <font color=\"#FF6600\">一柱觀</font>   </b>   <br />   舊說江陵觀，初疑神化來。空山結雲閣，綺靡隨風回。   <br />   奈何任一柱，斯焉容眾材。奇功非長世，今餘草露台。  </p>  <p align=\"center\">   <b>    <font color=\"#FF6600\">登九里台是樊姬墓</font>   </b>   <br />   楚國所以霸，樊姬有力焉。不懷沈尹祿，誰諳叔敖賢。   <br />   萬化茫無在，孤墳獨巋然。北分陽台陌，南識郢城阡。   <br />   漠漠渚宮樹，蒼蒼雲夢田。登高形勝出，訪古令名傳。   <br />   自我來符守，因君樹蕙荃。詩書將變俗，絺纊忽彌年。   <br />   志闡三折後，愁值二毛前。佇立帝京路，遙心寄此篇。  </p>  <p align=\"center\">   <b>    <font color=\"#FF6600\">過懷王墓</font>   </b>   <br />   咿嚘不可信，以此敗懷王。客死嶢關路，返葬岐江陽。   <br />   啼狖抱山月，饑狐獵野霜。一聞懷沙事，千載盡悲涼。  </p>  <p align=\"center\">   <b>    <font color=\"#FF6600\">聞雨</font>   </b>   <br />   多雨絕塵事，寥寥入太玄。城陰疏復合，簷滴斷還連。   <br />   念我勞造化，從來五十年。誤將心徇物，近得還自然。   <br />   閒居草木侍，虛室鬼神憐。有時進美酒，有時泛清弦。   <br />   聲真不世識，心醉豈言詮。  </p>  <p align=\"center\">   <b>    <font color=\"#FF6600\">夜坐</font>   </b>   <br />   懷哉四壁時，未有五都價。百金誰見許，斗酒難為貰。   <br />   落花生芳春，孤月皎清夜。復逢利交客，題戶遙相謝。  </p>  <p align=\"center\">   <b>    <font color=\"#FF6600\">山夜聞鐘</font>   </b>   <br />   夜臥聞夜鐘，夜靜山更響。霜風吹寒月，窈窕虛中上。   <br />   前聲既舂容，後聲復晃蕩。聽之如可見，尋之定無像。   <br />   信知本際空，徒掛生滅想。  </p>  <p align=\"center\">   <b>    <font color=\"#FF6600\">冬日見牧牛人擔青草歸</font>   </b>   <br />   塞上綿應折，江南草可結。欲持梅嶺花，遠競榆關雪。   <br />   日月無他照，山川何頓別。苟齊兩地心，天問將安說。  </p>  <p align=\"center\">   <b>    <font color=\"#FF6600\">詠鏡</font>   </b>   <br />   寶鏡如明月，出自秦宮樣。隱起雙蟠龍，銜珠儼相向。   <br />   常恐君不察，匣中委清量。積翳掩菱花，虛心蔽塵狀。   <br />   倘蒙羅袖拂，光生玉台上。  </p>  <p align=\"center\">   <b>    <font color=\"#FF6600\">詠瓢</font>   </b>   <br />   美酒酌懸瓢，真淳好相映。蝸房捲墮首，鶴頸抽長柄。   <br />   雅色素而黃，虛心輕且勁。豈無雕刻者，貴此成天性。  </p>  <p align=\"center\">   <b>    <font color=\"#FF6600\">雜詩四首</font>   </b>   <br />   抱薰心常焦，舉旆心常搖。天長地自久，歡樂能幾朝。   <br />   君看西陵樹，歌舞為誰嬌。  </p>  <p align=\"center\">山閒苦積雨，木落悲時遽。賞心凡幾人，良辰在何處。   <br />   觸石滿堂侈，灑我終夕慮。客鳥懷主人，銜花未能去。   <br />   剖珠貴分明，琢玉思堅貞。要君意如此，終始莫相輕。  </p>  <p align=\"center\">問子青霞意，何事留朱軒。自言心遠俗，未始跡辭喧。   <br />   過蒙良時幸，側息吏途煩。簪纓非宿好，文史棄前言。   <br />   夕臥北窗下，夢歸南山園。白雲慚幽谷，清風愧泉源。   <br />   十年茲賞廢，佳期今復存。掛冠謝朝侶，星駕別君門。  </p>  <p align=\"center\">默念群疑起，玄通百慮清。初心滅陽艷，復見湛虛明。   <br />   悟滅心非盡，求虛見後生。應將無住法，修到不成名。  </p>  <p align=\"center\">   <b>    <font color=\"#FF6600\">和張監遊終南</font>   </b>   <br />   宿懷終南意，及此語雲峰。夜聞竹澗靜，曉望林嶺重。   <br />   春煙生古石，時鳥戲幽松。豈無山中賞，但畏心莫從。  </p>  <p align=\"center\">   <b>    <font color=\"#FF6600\">古泉驛</font>   </b>   <br />   昔聞陳仲子，守義辭三公。身賃妻織屨，樂亦在其中。   <br />   豈無窮賤苦，羞與傾巧同。長白臨河上，於陵入濟東。   <br />   我行弔遺跡，感歎古泉空。  </p>  <p align=\"center\">   <b>    <font color=\"#FF6600\">河上公</font>   </b>   <br />   尊師厭塵去，精魄知何明。形氣不復生，弟子空傷情。   <br />   濟北神如在，淮南藥未成。共期終莫遂，寥落兩無成。  </p>  <p align=\"center\">   <b>    <font color=\"#FF6600\">奉和聖制初入秦川路寒食應制</font>   </b>   <br />   上陽柳色喚春歸，臨渭桃花拂水飛。總為朝廷巡幸去，頓教京洛少光輝。   <br />   昨從分陝山南口，馳道依依漸花柳。入關正投寒食前，還京遂落清明後。   <br />   路上天心重豫遊，御前恩賜特風流。便幕那能鏤雞子，行宮善巧帖毛球。   <br />   渭橋南渡花如撲，麥隴青青斷人目。漢家行樹直新豐，秦地驪山抱溫谷。   <br />   香池春溜水初平，預歡浴日照京城。今歲隨宜過寒食，明年陪宴作清明。  </p>  <p align=\"center\">   <b>    <font color=\"#FF6600\">時樂鳥篇</font>   </b>   <br />   舊傳南海出靈禽，時樂名聞不可尋。形貌乍同鸚鵡類，精神別稟鳳凰心。   <br />   千年待聖方輕舉，萬里呈才無伴侶。紅茸糅繡好毛衣，清泠謳鴉好言語。   <br />   內人試取御衣牽，啄手暝聲不許前。心願陽烏恆保日，志嫌陰鶴欲凌天。   <br />   天情玩訝良無已，察圖果見祥經裡。本持符瑞驗明王，還用文章比君子。   <br />   自憐弱羽詎堪珍，喜共華篇來示人。人見嚶嚶報恩鳥，多慚碌碌具官臣。  </p>  <p align=\"center\">   <b>    <font color=\"#FF6600\">安樂郡主花燭行</font>   </b>   <br />   青宮朱邸翊皇闈，玉葉瓊蕤發紫微。姬姜本來舅甥國，卜筮俱道鳳凰飛。   <br />   星昴殷冬獻吉日，夭桃穠李遙相匹。鸞車鳳傳王子來，龍樓月殿天孫出。   <br />   平台火樹連上陽，紫炬紅輪十二行。丹爐飛鐵馳炎焰，炎霞爍電吐明光。   <br />   綠軿紺幰紛如霧，節鼓清笳前啟路。城隅靡靡稍東還，橋上鱗鱗轉南渡。   <br />   五方觀者聚中京，四合塵煙漲洛城。商女香車珠結網，天人寶馬玉繁纓。   <br />   百壺淥酒千斤肉，大道連延障錦軸。先祝聖人壽萬年，復禱宜家承百祿。   <br />   珊瑚刻盤青玉樽，因之假道入梁園。梁園山竹凝雲漢，仰望高樓在天半。   <br />   翠幕蘭堂蘇合薰，珠簾掛戶水波紋。別起芙蓉織成帳，金縷鴛鴦兩相向。   <br />   罽茵飾地承雕履，花燭分階移錦帳。織女西垂隱燭台，雙童連縷合歡杯。   <br />   藹藹綺庭嬪從列，娥娥紅粉扇中開。黃金兩印雙花綬，富貴婚姻古無有。   <br />   清歌棠棣美王姬，流化邦人正夫婦。  </p>  <p align=\"center\">   <b>    <font color=\"#FF6600\">離會曲</font>   </b>   <br />   何處送客洛橋頭，洛水泛泛中行舟。可憐河樹葉萎蕤，關關河鳥聲相思。   <br />   街鼓喧喧日將夕，去桌歸軒兩相迫。何人送客故人情，故人今夜何處客。  </p>  <p align=\"center\">   <b>    <font color=\"#FF6600\">鄴都引</font>   </b>   <br />   君不見魏武草創爭天祿，群雄睚眥相馳逐。   <br />   晝攜壯士破堅陣，夜接詞人賦華屋。都呈繚繞西山陽，桑榆汗漫漳河曲。   <br />   城郭為虛人代改，但有西園明月在。鄴傍高塚多貴臣，娥眉曼睩共灰塵。   <br />   試上銅台歌舞處，唯有秋風愁殺人。  </p>  <p align=\"center\">   <b>    <font color=\"#FF6600\">城南亭作</font>   </b>   <br />   珂馬朝歸連萬石，槊門洞啟親迎客。北堂珍重琥珀酒，庭前列肆茱萸席。   <br />   長袖遲回意緒多，清商緩轉目騰波。舊傳比翼侯家舞，新出將雛主第歌。   <br />   漢家絳灌餘兵氣，晉代浮虛安足貴。正逢天下金鏡清，偏加日飲醇醪意。   <br />   誰復遨遊不復歸，閒庭莫畏不芳菲。會待城南春色至，竟將花柳拂羅衣。  </p>  <p align=\"center\">   <b>    <font color=\"#FF6600\">同趙侍御干湖作</font>   </b>   <br />   江南湖水咽山川，春江溢入共湖連。氣色紛淪橫罩海，波濤鼓怒上漫天。   <br />   鱗宗殼族嬉為府，弋叟罛師利焉聚。欹帆側柁弄風口，赴險臨深繞灣浦。   <br />   一灣一浦悵邅回，千曲千溠恍迷哉，乍見靈妃含笑往。復聞遊女怨歌來。   <br />   暑來寒往運洄洑，潭生水落移陵谷。雲間墜翮散泥沙，波上浮查棲樹木，   <br />   昨暮飛霜下北津，今朝行雁度南濱。處處溝洚清源竭，年年舊葦白頭新。   <br />   天地盈虛尚難保，人間倚伏何須道。秋月皛皛泛澄瀾，冬景青青步纖草。   <br />   念君宿昔觀物變，安得躊躕不衰老。  </p>  <p align=\"center\">   <b>    <font color=\"#FF6600\">巡邊在河北作</font>   </b>   <br />   去年六月西河西，今年六月北河北。沙場磧路何為爾，重氣輕生知許國。   <br />   人生在世能幾時，壯年征戰髮如絲。會待安邊報明主，作頌封山也未遲。  </p>  <p align=\"center\">   <b>    <font color=\"#FF6600\">贈崔二安平公樂世詞</font>   </b>   <br />   十五紅妝侍綺樓，朝承握槊夜藏鉤。君臣一意金門寵，兄弟雙飛玉殿遊。   <br />   寧知宿昔恩華樂，變作瀟湘離別愁。地濕莓苔生舞袖，江聲怨歎入箜篌。   <br />   自憐京兆雙眉嫵，會待南來五馬留。  </p>  <p align=\"center\">   <b>    <font color=\"#FF6600\">送尹補闕元凱琴歌</font>   </b>   <br />   鳳哉鳳哉，啄琅玕，飲瑤池，棲崑崙之山哉。   <br />   中國有聖人，感和氣，飛來飛來。   <br />   自歌自舞，先王冊府，麒麟之台，羈雌眾雛故山曲。   <br />   其鳴喈喈，其鳴喈喈，欲往銜之欻去來，去別鸞鳳心徘徊。   <br />   明年阿閣梧桐花葉開，群飛鳳歸來，群飛鳳歸來。  </p>  <p align=\"center\">   <b>    <font color=\"#FF6600\">送考功武員外學士使嵩山署舍利塔</font>   </b>   <br />   懷玉泉，戀仁者，寂滅真心不可見，空留影塔嵩巖下。   <br />   寶王四海轉千輪，金曇百粒送分身。山中二月娑羅會，虛唄遙遙愁思人。   <br />   我念過去微塵劫，與子禪門同正法。雖在神仙蘭省間，常持清淨蓮花葉。   <br />   來亦好，去亦好，了觀車行馬不移，當見菩提離煩惱。  </p>  <p align=\"center\">   <b>    <font color=\"#FF6600\">遙同蔡起居偃松篇</font>   </b>   <br />   清都眾木總榮芬，傳道孤松最出群。名接天庭長景色，氣連宮闕借氛氳。   <br />   懸池的的停華露，偃蓋重重拂瑞雲。不借流膏助仙鼎，願將楨干捧明君。   <br />   莫比冥靈楚南樹，朽老江邊代不聞。  </p>  <p align=\"center\">   <b>    <font color=\"#FF6600\">奉和聖制登驪山矚眺應制</font>   </b>   <br />   寒山上半空，臨眺盡寰中。是日巡遊處，晴光遠近同。   <br />   川明分渭水，樹暗辨新豐。巖壑清音暮，天歌起大風。  </p>  <p align=\"center\">   <b>    <font color=\"#FF6600\">奉和聖制幸白鹿觀應制</font>   </b>   <br />   洞府寒山曲，天遊日旰回。披雲看石鏡，拂雪上金台。   <br />   竹徑龍驂下，松庭鶴轡來。雙童還獻藥，五色耀仙材。  </p>  <p align=\"center\">   <b>    <font color=\"#FF6600\">奉和聖制送金城公主適西蕃應制</font>   </b>   <br />   青海和親日，潢星出降時。戎王子婿寵，漢國舅家慈。   <br />   春野開離宴，雲天起別詞。空彈馬上曲，詎減鳳樓思。  </p>  <p align=\"center\">   <b>    <font color=\"#FF6600\">奉和同皇太子過慈恩寺應制二首</font>   </b>   <br />   翼翼宸恩永，煌煌福地開。離光升寶殿，震氣繞香台。   <br />   上界幡花合，中天伎樂來。願君無量壽，仙樂屢徘徊。  </p>  <p align=\"center\">朗朗神居峻，軒軒瑞象威。聖君成願果，太子拂天衣。   <br />   至樂三靈會，深仁四皓歸。還聞渦水曲，更繞白雲飛。  </p>  <p align=\"center\">   <b>    <font color=\"#FF6600\">侍宴武三思山第應制賦得風字</font>   </b>   <br />   梁王池館好，曉日鳳樓通。竹町羅千衛，蘭筵降兩宮。   <br />   清歌芳樹下，妙舞落花中。臣覺筵中聽，還如大國風。  </p>  <p align=\"center\">   <b>    <font color=\"#FF6600\">奉和聖制過寧王宅應制</font>   </b>   <br />   進酒忘憂觀，簫韶喜降臨。帝堯敦族禮，王季友兄心。   <br />   竹院龍鳴笛，梧宮鳳繞林。大風將小雅，一字盡千金。  </p>  <p align=\"center\">   <b>    <font color=\"#FF6600\">奉和聖制同玉真公主過大哥山池題石壁應制</font>   </b>   <br />   綠竹初成苑，丹砂欲化金。乘龍與驂鳳，歌吹滿山林。   <br />   爽氣凝情迥，寒光映浦深。忘憂題此觀，為樂賞同心。  </p>  <p align=\"center\">   <b>    <font color=\"#FF6600\">奉和聖制賜王公千秋鏡應制</font>   </b>   <br />   寶鏡頒神節，凝規寫聖情。千秋題作字，長壽帶為名。   <br />   月向天邊下，花從日裡生。不承懸象意，誰辨照心明。  </p>  <p align=\"center\">   <b>    <font color=\"#FF6600\">奉和聖制經鄒魯祭孔子應制</font>   </b>   <br />   孔聖家鄒魯，儒風藹典墳。龍驂回舊宅，鳳德詠餘芬。   <br />   入室神如在，升堂樂似聞。懸知一王法，今日待明君。  </p>  <p align=\"center\">   <b>    <font color=\"#FF6600\">侍宴蘘荷亭應制</font>   </b>   <br />   迴鑾青岳觀，帳殿紫煙峰。仙路迎三鳥，雲衢駐兩龍。   <br />   園林看化塔，壇墠識餘封。山外聞簫管，還如天上逢。  </p>  <p align=\"center\">   <b>    <font color=\"#FF6600\">侍宴滻水賦得濃字</font>   </b>   <br />   千行發御柳，一葉下仙筇。青浦宸遊至，朱城佳氣濃。   <br />   雲霞交暮色，草樹喜春容。藹藹天旗轉，清笳入九重。  </p>  <p align=\"center\">   <b>    <font color=\"#FF6600\">奉和聖制同劉晃喜雨應制</font>   </b>   <br />   青氣含春雨，知從岱岳來。行雲避師出，灑雨待車回。   <br />   厭浥塵清道，空濛柳映台。最宜三五夜，晴月九重開。  </p>  <p align=\"center\">   <b>    <font color=\"#FF6600\">奉和聖制觀拔河俗戲應制</font>   </b>   <br />   今歲好拖鉤，橫街敞御樓。長繩繫日住，貫索挽河流。   <br />   鬥力頻催鼓，爭都更上籌。春來百種戲，天意在宜秋。  </p>  <p align=\"center\">   <b>    <font color=\"#FF6600\">奉和聖制途次陝州應制</font>   </b>   <br />   周召嘗分陝，詩書空復傳。何如萬乘眷，追賞二南篇。   <br />   郡帶洪河側，宮臨大道邊。洛城將日近，佳氣滿山川。  </p>  <p align=\"center\">   <b>    <font color=\"#FF6600\">奉和聖制野次喜雪應制</font>   </b>   <br />   寒更玉漏催，曉色御前開。泱漭雲陰積，氤氳風雪回。   <br />   山知銀作甕，宮見璧成台。欲驗豐年象，飄搖仙藻來。  </p>  <p align=\"center\">   <b>    <font color=\"#FF6600\">奉和聖制溫泉言志應制</font>   </b>   <br />   溫谷媚新豐，驪山橫半空。湯池薰水殿，翠木暖煙宮。   <br />   起疾逾仙藥，無私合聖功。始知堯舜德，心與萬人同。  </p>  <p align=\"center\">   <b>    <font color=\"#FF6600\">皇帝降誕日集賢殿賜宴</font>   </b>   <br />   仲秋金帝起，五日土行昭。瑞表壬寅露，光傳甲子宵。   <br />   陰風吹大澤，夢日照昌朝。不獨華封老，千年喜祝堯。  </p>  <p align=\"center\">   <b>    <font color=\"#FF6600\">晦日詔宴永穆公主亭子賦得流字</font>   </b>   <br />   堂邑山林美，朝恩晦日遊。園亭含淑氣，竹樹繞春流。   <br />   舞席千花妓，歌船五彩樓。群歡與王澤，歲歲滿皇州。  </p>  <p align=\"center\">   <b>    <font color=\"#FF6600\">恩制賜食於麗正殿書院宴賦得林字</font>   </b>   <br />   東壁圖書府，西園翰墨林。誦詩聞國政，講易見天心。   <br />   位竊和羹重，恩叨醉酒深。緩歌春興曲，情竭為知音。  </p>  <p align=\"center\">   <b>    <font color=\"#FF6600\">羽林恩召觀御書王太尉碑</font>   </b>   <br />   隴首名公石，來承聖札歸。魚龍生意態，鉤劍動鋩輝。   <br />   字得神明保，詞慚少女徽。誰家羽林將，又逐鳳書飛。  </p>  <p align=\"center\">   <b>    <font color=\"#FF6600\">東都酺宴四首</font>   </b>   <br />   重華升寶曆，軒帝眇閒居。政成天子孝，俗返上皇初。   <br />   忘味因觀樂，歡心寄合酺。自憐疲馬意，戀戀主恩餘。  </p>  <p align=\"center\">朱城塵曀滅，翠幕景情開。震震靈鼉起，翔翔舞鳳來。   <br />   雕盤裝草樹，綺乘結樓台。共喜光華日，酣歌捧玉杯。  </p>  <p align=\"center\">曉月調金闕，朝暾對玉盤。爭馳群鳥散，鬥伎百花團。   <br />   遇聖人知幸，承恩物自歡。洛橋將舉燭，醉舞拂歸鞍。  </p>  <p align=\"center\">愷宴惟今席，餘歡殊未窮。入雲歌裊裊，向日伎叢叢。   <br />   駛管催酣興，留關待曲終。長安若為樂，應與萬方同。  </p>  <p align=\"center\">   <b>    <font color=\"#FF6600\">道家四首奉敕撰</font>   </b>   <br />   金壇啟曙闈，真氣肅微微。落月銜仙竇，初霞拂羽衣。   <br />   香隨龍節下，雲逐鳳簫飛。暫住蓬萊戲，千年始一歸。  </p>  <p align=\"center\">窈窕流精觀，深沉紫翠庭。金奩調上藥，寶案讀仙經。   <br />   作賦看神雨，乘槎辨客星。只應謝人俗，輕舉托雲軿。  </p>  <p align=\"center\">金爐承道訣，玉牒啟玄機。雲逐笙歌度，星流宮殿飛。   <br />   乘風嬉浩蕩，窺月弄光輝。唯有三山鶴，應同千載歸。  </p>  <p align=\"center\">道記開中菉，真官表上清。焚香三鳥至，煉藥九仙成。   <br />   天上靈書下，空中妙伎迎。迎來出煙霧，渺渺戲蓬瀛。  </p>  <p align=\"center\">   <b>    <font color=\"#FF6600\">鳳樓尋勝地</font>   </b>   <br />   西掖持醇酒，東山就白雲。開軒綠池映，命席紫蘭芬。   <br />   舞度花為伴，鶯來管作群。太平多樂事，春物共氛氳。  </p>  <p align=\"center\">   <b>    <font color=\"#FF6600\">幽州夜飲</font>   </b>   <br />   涼風吹夜雨，蕭瑟動寒林。正有高堂宴，能忘遲暮心。   <br />   軍中宜劍舞，塞上重笳音。不作邊城將，誰知恩遇深。  </p>  <p align=\"center\">   <b>    <font color=\"#FF6600\">崔禮部園亭得深字</font>   </b>   <br />   窈窕留清館，虛徐步晚陰。水連伊闕近，樹接夏陽深。   <br />   柳蔓憐垂拂，籐梢愛上尋。訝君軒蓋侶，非復俗人心。  </p>  <p align=\"center\">   <b>    <font color=\"#FF6600\">送鄭大夫惟忠從公主入蕃</font>   </b>   <br />   鳳吹遙將斷，龍旗送欲還。傾都邀節使，傳酌緩離顏。   <br />   春磧沙連海，秋城月對關。和戎因賞魏，定遠莫辭班。  </p>  <p align=\"center\">   <b>    <font color=\"#FF6600\">送崔二長史日知赴潞州</font>   </b>   <br />   東山懷臥理，南省悵悲翁。共見前途促，何知後會同。   <br />   莫輕一筵宴，明日半成空。況爾新離闕，思歸迷夢中。  </p>  <p align=\"center\">   <b>    <font color=\"#FF6600\">同賀八送兗公赴荊州</font>   </b>   <br />   疇昔同聲友，騫飛出鳳池。風雲一蕩薄，日月屢參差。   <br />   此別黃葉下，前期安可知。誰憐楚南樹，不為歲寒移。  </p>  <p align=\"center\">   <b>    <font color=\"#FF6600\">餞唐州高使君</font>   </b>   <br />   常時好閒獨，朋舊少相過。及爾宣風去，方嗟別日多。   <br />   淮流春晼晚，江海路蹉跎。百歲屢分散，歡言復幾何。  </p>  <p align=\"center\">   <b>    <font color=\"#FF6600\">送王晙自羽林赴永昌令</font>   </b>   <br />   將星移北洛，神雨避東京。為負剛腸譽，還追強項名。   <br />   白雲向伊闕，黃葉散昆明。多謝絃歌宰，稀聞桴鼓聲。  </p>  <p align=\"center\">   <b>    <font color=\"#FF6600\">同王僕射山亭餞岑廣武羲得言字</font>   </b>   <br />   聞道長岑令，奮翼宰旅門。長安東陌上，送客滿朱軒。   <br />   琴爵留佳境，山池借好園。茲遊恨不見，別後綴離言。  </p>  <p align=\"center\">   <b>    <font color=\"#FF6600\">送任御史江南發糧以賑河北百姓</font>   </b>   <br />   河朔人無歲，荊南義廩開。將興泛舟役，必仗濟川才。   <br />   夜月臨江浦，春雲歷楚台。調饑坐相望，繡服幾時回。  </p>  <p align=\"center\">   <b>    <font color=\"#FF6600\">送王尚一嚴嶷二侍御赴司馬都督軍</font>   </b>   <br />   漢掖通沙塞，邊兵護草腓。將行司馬令，助以鐵冠威。   <br />   白露鷹初下，黃塵騎欲飛。明年春酒熟，留酌二星歸。  </p>  <p align=\"center\">   <b>    <font color=\"#FF6600\">送李問政河北簡兵</font>   </b>   <br />   斗酒貽朋愛，躊躕出御溝。依然四牡別，更想八龍遊。   <br />   密親仕燕冀，連年邇寇讎。因君閱河朔，垂淚語幽州。  </p>  <p align=\"center\">   <b>    <font color=\"#FF6600\">送薛植入京</font>   </b>   <br />   青組言從史，鴻都忽見求。款言人向老，飲別歲方秋。   <br />   彷彿長安陌，平生是舊遊。何時復相遇，宛在水中流。  </p>  <p align=\"center\">   <b>    <font color=\"#FF6600\">相州前池別許鄭二判官景先神力</font>   </b>   <br />   數步圓塘水，雙鴻戢羽儀。一飛喬木上，一返故林垂。   <br />   澹泊含秋景，虛明抱夜規。無因留絕翰，雲海意差池。  </p>  <p align=\"center\">   <b>    <font color=\"#FF6600\">岳州宴別潭州王熊二首</font>   </b>   <br />   絲管清且哀，一曲傾一杯。氣將然諾重，心向友朋開。   <br />   古木無生意，寒雲若死灰。贈君芳杜草，為植建章台。  </p>  <p align=\"center\">縉雲連省閣，溝水遽西東。然諾心猶在，榮華歲不同。   <br />   孤城臨楚塞，遠樹入秦宮。誰念三千里，江潭一老翁。  </p>  <p align=\"center\">   <b>    <font color=\"#FF6600\">廣州蕭都督入朝過岳州宴餞得冬字</font>   </b>   <br />   孤城抱大江，節使往朝宗。果是台中舊，依然水上逢。   <br />   京華遙比日，疲老颯如冬。竊羨能言鳥，銜恩向九重。  </p>  <p align=\"center\">   <b>    <font color=\"#FF6600\">岳州別姚司馬紹之制許歸侍</font>   </b>   <br />   和玉悲無已，長沙宦不成。天從扇枕願，人遂倚門情。   <br />   方外懷司馬，江東憶步兵。問君棲泊處，空嶺夜猿驚。  </p>  <p align=\"center\">   <b>    <font color=\"#FF6600\">送岳州李十從軍桂州</font>   </b>   <br />   送客之江上，其人美且才。風波萬里闊，故舊十年來。   <br />   劍拔蛟隨斷，弓張鳥自摧。陽橋書落落，驛馬定先回。  </p>  <p align=\"center\">   <b>    <font color=\"#FF6600\">岳州別趙國公王十一琚入朝</font>   </b>   <br />   昔濫貂蟬長，同承雨露霏。今參魚鱉守，望美洞庭歸。   <br />   浦樹懸秋影，江雲燒落輝。離魂似征帆，恆往帝鄉飛。  </p>  <p align=\"center\">   <b>    <font color=\"#FF6600\">岳州別子均</font>   </b>   <br />   離筵非燕喜，別酒正銷魂。念汝猶童孺，嗟予隔遠藩。   <br />   津亭拔心草，江路斷腸猿。他日將何見，愁來獨倚門。  </p>  <p align=\"center\">   <b>    <font color=\"#FF6600\">端州別高六戩</font>   </b>   <br />   異壤同羈竄，途中喜共過。愁多時舉酒，勞罷或長歌。   <br />   南海風潮壯，西江瘴癘多。於焉復分手，此別傷如何。  </p>  <p align=\"center\">   <b>    <font color=\"#FF6600\">南中別蔣五岑向青州</font>   </b>   <br />   老親依北海，賤子棄南荒。有淚皆成血，無聲不斷腸。   <br />   此中逢故友，彼地送還鄉。願作楓林葉，隨君度洛陽。  </p>  <p align=\"center\">   <b>    <font color=\"#FF6600\">南中別陳七李十</font>   </b>   <br />   二年共遊處，一旦各西東。請君聊駐馬，看我轉征蓬。   <br />   畫鷁愁南海，離駒思北風。何時似春雁，雙入上林中。  </p>  <p align=\"center\">   <b>    <font color=\"#FF6600\">南中別王陵成崇</font>   </b>   <br />   握手與君別，歧路贈一言。曹卿禮公子，楚媼饋王孫。   <br />   倏爾生六翮，翻飛戾九門。常懷客鳥意，會答主人恩。  </p>  <p align=\"center\">   <b>    <font color=\"#FF6600\">嶺南送使</font>   </b>   <br />   秋雁逢春返，流人何日歸。將余去國淚，灑子入鄉衣。   <br />   饑狖啼相聚，愁猿喘更飛。南中不可問，書此示京畿。  </p>  <p align=\"center\">   <b>    <font color=\"#FF6600\">幽州別陰長河行先</font>   </b>   <br />   惠好交情重，辛勤世事多。荊南久為別，薊北遠來過。   <br />   寄目雲中鳥，留歡酒上歌。影移春復間，遲暮兩如何。  </p>  <p align=\"center\">   <b>    <font color=\"#FF6600\">和朱使欣道峽似巫山之作</font>   </b>   <br />   江如曉天淨，石似暮霞張。征帆一流覽，宛若巫山陽。   <br />   楚客思歸路，秦人謫異鄉。猿鳴孤月夜，再使淚沾裳。  </p>  <p align=\"center\">   <b>    <font color=\"#FF6600\">和朱使欣二首</font>   </b>   <br />   南土多為寇，西江盡畏途。山行阻篁竹，水宿礙萑蒲。   <br />   使越才應有，征蠻力豈無。空傳人贈劍，不見虎銜珠。  </p>  <p align=\"center\">江勢連山遠，天涯此夜愁。霜空極天靜，寒月帶江流。   <br />   思起南征桌，文高北望樓。自憐如墜葉，泛泛侶仙舟。  </p>  <p align=\"center\">   <b>    <font color=\"#FF6600\">過庾信宅</font>   </b>   <br />   蘭成追宋玉，舊宅偶詞人。筆湧江山氣，文驕雲雨神。   <br />   包胥非救楚，隨會反留秦。獨有東陽守，來嗟古樹春。  </p>  <p align=\"center\">   <b>    <font color=\"#FF6600\">盧巴驛聞張御史張判官欲到不得待留贈之</font>   </b>   <br />   旅竄南方遠，傳聞北使來。舊庭知玉樹，合浦識珠胎。   <br />   白髮因愁改，丹心託夢迴。皇恩若再造，為憶不然灰。  </p>  <p align=\"center\">   <b>    <font color=\"#FF6600\">南中贈高六戩</font>   </b>   <br />   北極辭明代，南溟宅放臣。丹誠由義盡，白髮帶愁新。   <br />   鳥墜炎洲氣，花飛洛水春。平生歌舞席，誰憶不歸人。  </p>  <p align=\"center\">   <b>    <font color=\"#FF6600\">岳州山城</font>   </b>   <br />   山城豐日暇，閉戶見天心。東曠迎朝色，西樓引夕陰。   <br />   書觀千載近，學靜二毛深。忽有南風至，吹君堂上琴。  </p>  <p align=\"center\">   <b>    <font color=\"#FF6600\">和尹懋秋夜遊灉湖</font>   </b>   <br />   灉湖佳可遊，既近復能幽。林裡棲精舍，山間轉去舟。   <br />   雁飛江月冷，猿嘯野風秋。不是迷鄉客，尋奇處處留。  </p>  <p align=\"center\">   <b>    <font color=\"#FF6600\">與趙冬曦尹懋子均登南樓</font>   </b>   <br />   危樓瀉洞湖，積水照城隅。命駕邀漁火，通家引鳳雛。   <br />   山晴紅蕊匝，洲曉綠苗鋪。舉目思鄉縣，春光定不殊。  </p>  <p align=\"center\">   <b>    <font color=\"#FF6600\">遊灉湖上寺</font>   </b>   <br />   湖上奇峰積，山中芳樹春。何知絕世境，來遇賞心人。   <br />   清舊巖前樂，呦嚶鳥獸馴。靜言觀聽裡，萬法自成輪。  </p>  <p align=\"center\">   <b>    <font color=\"#FF6600\">晦日</font>   </b>   <br />   晦日嫌春淺，江浦看湔衣。道傍花欲合，枝上鳥猶稀。   <br />   共憶浮橋晚，無人不醉歸。寄書題此日，雁過洛陽飛。  </p>  <p align=\"center\">   <b>    <font color=\"#FF6600\">湘州九日城北亭子</font>   </b>   <br />   西楚茱萸節，南淮戲馬台。寧知沅水上，復有菊花杯。   <br />   亭帳憑高出，親朋自遠來。短歌將急景，同使興情催。  </p>  <p align=\"center\">   <b>    <font color=\"#FF6600\">翻著葛巾呈趙尹</font>   </b>   <br />   昔日接   <a target=\"_blank\" href=\"http://140.111.1.40/yitic/frc/frc10527.htm\">●</a>倒，今我葛巾翻。宿酒何時醒，形骸不復存。   <br />   忽聞有嘉客，蹝步出閒門。桃花春徑滿，誤識武陵源。  </p>  <p align=\"center\">   <b>    <font color=\"#FF6600\">戲題草樹</font>   </b>   <br />   忽驚石榴樹，遠出渡江來。戲問芭蕉葉，何愁心不開。   <br />   微霜拂宮桂，淒吹掃庭槐。榮盛更如此，慚君獨見哀。  </p>  <p align=\"center\">   <b>    <font color=\"#FF6600\">岳州贈廣平公宋大夫</font>   </b>   <br />   亞相本時英，歸來復國楨。朝推長孺直，野慕隱之清。   <br />   傳節還閩嶂，皇華入漢京。寧思江上老，歲晏獨無成。  </p>  <p align=\"center\">   <b>    <font color=\"#FF6600\">和魏僕射還鄉</font>   </b>   <br />   富貴還鄉國，光華滿舊林。秋風樹不靜，君子歎何深。   <br />   故老空懸劍，鄰交日散金。眾芳搖落盡，獨有歲寒心。  </p>  <p align=\"center\">   <b>    <font color=\"#FF6600\">和張監觀赦</font>   </b>   <br />   日御臨雙闕，天街儼百神。雷茲作解氣，歲復建寅春。   <br />   喜候開星驛，歡聲發市人。金環能作賦，來入管弦聲。  </p>  <p align=\"center\">   <b>    <font color=\"#FF6600\">寄天台司馬道士</font>   </b>   <br />   世上求真客，天台去不還。傳聞有仙要，夢寐在茲山。   <br />   朱闕青霞斷，瑤堂紫月閒。何時枉飛鶴，笙吹接人間。  </p>  <p align=\"center\">   <b>    <font color=\"#FF6600\">下江南向夔州</font>   </b>   <br />   天明江霧歇，洲浦桌歌來。綠水逶迤去，青山相向開。   <br />   城臨蜀帝祀，雲接楚王台。舊知巫山上，遊子共徘徊。  </p>  <p align=\"center\">   <b>    <font color=\"#FF6600\">還至端州驛前與高六別處</font>   </b>   <br />   舊館分江日，淒然望落暉。相逢傳旅食，臨別換征衣。   <br />   昔記山川是，今傷人代非。往來皆此路，生死不同歸。  </p>  <p align=\"center\">   <b>    <font color=\"#FF6600\">四月一日過江赴荊州</font>   </b>   <br />   春色沅湘盡，三年客始回。夏雲隨北帆，同日過江來。   <br />   水漫荊門出，山平郢路開。比肩羊叔子，千載豈無才。  </p>  <p align=\"center\">   <b>    <font color=\"#FF6600\">湘州北亭</font>   </b>   <br />   人務南亭少，風煙北院多。山花迷徑路，池水拂籐蘿。   <br />   萍散魚時躍，林幽鳥任歌。悠然白雲意，乘興抱琴過。  </p>  <p align=\"center\">   <b>    <font color=\"#FF6600\">荊州亭入朝</font>   </b>   <br />   巫山雲雨峽，湘水洞庭波。九辨人猶擯，三秋雁始過。   <br />   旃裘吳地盡，髫薦楚言多。不果朝宗願，其如江漢何。  </p>  <p align=\"center\">   <b>    <font color=\"#FF6600\">岳州守歲</font>   </b>   <br />   除夜清樽滿，寒庭燎火多。舞衣連臂拂，醉坐合聲歌。   <br />   至樂都忘我，冥心自委和。今年只如此，來歲知如何。  </p>  <p align=\"center\">   <b>    <font color=\"#FF6600\">詠塵</font>   </b>   <br />   仙浦生羅襪，神京染素衣。裨山期益峻，照日幸增輝。   <br />   夕伴龍媒合，朝遊鳳輦歸。獨憐范甑下，思繞畫樑飛。  </p>  <p align=\"center\">   <b>    <font color=\"#FF6600\">闕題</font>   </b>   <br />   婚禮知無賀，承家歎有輝。親迎驥子躍，吉兆鳳雛飛。   <br />   溫席開華扇，梁門換褧衣。遙思桃李日，應賦採蘋歸。  </p>  <p align=\"center\">   <b>    <font color=\"#FF6600\">深渡驛</font>   </b>   <br />   旅泊青山夜，荒庭白露秋。洞房懸月影，高枕聽江流。   <br />   猿響寒巖樹，螢飛古驛樓。他鄉對搖落，並覺起離憂。  </p>  <p align=\"center\">   <b>    <font color=\"#FF6600\">惠文太子輓歌二首</font>   </b>   <br />   碣館英靈在，瑤山美謚尊。剪桐悲曩戲，攻玉愴新恩。   <br />   宮仗傳馳道，朝衣送國門。千秋谷門外，明月照西園。  </p>  <p align=\"center\">梁國深文雅，淮王愛道仙。帝歡同宴日，神奪上賓年。   <br />   旒旐飛行樹，帷宮宿野煙。指言君愛弟，揮淚滿山川。  </p>  <p align=\"center\">   <b>    <font color=\"#FF6600\">節義太子楊妃輓歌二首</font>   </b>   <br />   西華三公族，東闈五可才。玉環初受慶，金玦反逢災。   <br />   桂殿花空落，桐園月自開。朝雲將暮雨，長繞望思台。  </p>  <p align=\"center\">昔日三朝路，逶迤四望車。繡腰長命綺，隱髻連枝花。   <br />   今春戾園樹，索然無歲華。共傷千載後，惟號一王家。  </p>  <p align=\"center\">   <b>    <font color=\"#FF6600\">韋譙公輓歌二首</font>   </b>   <br />   五瑞分王國，雙珠映後家。文飛書上鳳，武結笥中蛇。   <br />   出豫榮前馬，回鸞喪後車。袞衣將錫命，泉路有光華。  </p>  <p align=\"center\">國騁雙騏驥，庭儀兩鳳凰。將星連相位，玉樹伴金鄉。   <br />   歌舞侯家艷，軒裘戚里光。安知杜陵下，碑版已相望。  </p>  <p align=\"center\">   <b>    <font color=\"#FF6600\">右丞相蘇公輓歌二首</font>   </b>   <br />   王宰丹青化，春卿禮樂才。緇衣傳舊職，華袞贈新哀。   <br />   路泣群官送，山嘶駟馬回。佳辰無白日，賓閣有青苔。  </p>  <p align=\"center\">門歌出野田，冠帶寢窮泉。萬事皆身外，平生尚目前。   <br />   西垣紫泥綍，東嶽白雲篇。自惜同聲處，從今遂絕弦。  </p>  <p align=\"center\">   <b>    <font color=\"#FF6600\">崔尚書輓詞</font>   </b>   <br />   相宅隆坤寶，承家占海封。庭中男執雁，門外女乘龍。   <br />   鳴玉遊三省，摐金侍九重。一朝賓客散，留劍在青松。  </p>  <p align=\"center\">   <b>    <font color=\"#FF6600\">右侍郎集賢院學士徐公輓詞二首</font>   </b>   <br />   才美臨淄北，名高淮海東。羽儀三省遍，漁獵五車通。   <br />   玉殿孤新榜，珠英落舊叢。徒懸一寶劍，何處訪徐公。  </p>  <p align=\"center\">歎息書林友，才華天下選。並賦三陽宮，集詩集賢殿。   <br />   具物衣如在，咄嗟長不見。既哀薤露詞，豈忘平生眷。  </p>  <p align=\"center\">   <b>    <font color=\"#FF6600\">崔司業輓歌二首</font>   </b>   <br />   海岱英靈氣，膠庠禮樂資。風流滿天下，人物擅京師。   <br />   疾起揚雄賦，魂遊謝客詩。從今好文主，遺恨不同時。  </p>  <p align=\"center\">象設存華館，威儀下墓田。鳳池傷舊草，麟史泣遺編。   <br />   帷蓋墟湮沒，干旌隴日懸。古來埋玉樹，流恨滿山川。  </p>  <p align=\"center\">   <b>    <font color=\"#FF6600\">李工部輓歌三首</font>   </b>   <br />   錦帳為郎日，金門待詔時。楊宮先上賦，柏殿幾連詩。   <br />   瞬息琴歌斷，淒涼簫挽悲。那堪霸陵岸，回首望京師。  </p>  <p align=\"center\">宅兆西陵上，平生雅志從。城臨丹闕近，山望白雲重。   <br />   會葬知元伯，看碑識蔡邕。無由接神理，揮涕向青松。  </p>  <p align=\"center\">常時好賓客，永日對絃歌。是日歸泉下，傷心無奈何。   <br />   墓庭人已散，祭處鳥來過。碑石生苔蘚，榮名豈復多。  </p>  <p align=\"center\">   <b>    <font color=\"#FF6600\">贈工部尚書馮公輓歌三首</font>   </b>   <br />   忠鯁難為事，平生盡畏途。如弦心自直，秀木勢恆孤。   <br />   詔葬南陵道，神遊北斗樞。貴門傳萬石，餘慶在雙珠。  </p>  <p align=\"center\">爵位題龍旐，威儀出鳳城。路傍人泣送，門外馬嘶迎。   <br />   萬事非吾有，千悲是世情。昔焉稱夏日，今也謚冬卿。  </p>  <p align=\"center\">窅然長夜台，舉世可哀哉。泉戶一朝閉，松風四面來。   <br />   石碑填駮蘚，珠服聚塵埃。誰言遼東鶴，千年往復回。  </p>  <p align=\"center\">   <b>    <font color=\"#FF6600\">徐高御輓歌</font>   </b>   <br />   蒲密遙千載，鳴琴始一追。公卿傳世范，仁義續靈基。   <br />   不待南遊祿，何先北帝期。玉棺從此閉，金鼎代相欺。  </p>  <p align=\"center\">   <b>    <font color=\"#FF6600\">奉和聖制春日幸望春宮應制</font>   </b>   <br />   別館芳菲上苑東，飛花澹蕩御筵紅。城臨渭水天河靜，闕對南山雨露通。   <br />   繞殿流鶯凡幾樹，當蹊亂蝶許多叢。春園既醉心和樂，共識皇恩造化同。  </p>  <p align=\"center\">   <b>    <font color=\"#FF6600\">侍宴隆慶池應制</font>   </b>   <br />   靈池月滿直城隈，黻帳天臨御路開。東沼初陽疑吐出，南山曉翠若浮來。   <br />   魚龍百戲紛容與，鳧鷁雙舟較溯洄。願似金堤青草馥，長承瑤水白雲杯。  </p>  <p align=\"center\">   <b>    <font color=\"#FF6600\">奉和聖制春日出苑應制（一作矚目應令，一作明皇詩）</font>   </b>   <br />   禁林艷裔發青陽，春望逍遙出畫堂。雨洗亭皋千畝綠，風吹梅李一園香。   <br />   鶴飛不去隨青管，魚躍翻來入彩航。睿賞歡承天保定，遒文更睹日重光。  </p>  <p align=\"center\">   <b>    <font color=\"#FF6600\">扈從溫泉宮獻詩</font>   </b>   <br />   溫泉啟蟄氣氛氳，渭浦歸鴻日數群。騎仗聯聯環北極，鳴笳步步引南熏。   <br />   松間彩殿籠佳氣，山上朱旗繞瑞雲。不知遠夢華胥國，何如親奉帝堯君。  </p>  <p align=\"center\">   <b>    <font color=\"#FF6600\">三月三日詔宴定昆池宮莊賦得筵字</font>   </b>   <br />   鳳凰樓下對天泉，鸚鵡洲中匝管弦。舊識平陽佳麗地，今逢上巳盛明年。   <br />   舟將水動千尋日，幕共林橫兩岸煙。不降玉人觀禊飲，誰令醉舞拂賓筵。  </p>  <p align=\"center\">   <b>    <font color=\"#FF6600\">先天應令</font>   </b>   <br />   三陽麗景早芳辰，四序嘉園物候新。梅花百般障行路，垂柳千條暗回津。   <br />   鳥驚直為飛風葉，魚躍都由怯岸人。唯願聖主南山壽，何愁不賞萬年春。  </p>  <p align=\"center\">   <b>    <font color=\"#FF6600\">舞馬千秋萬歲樂府詞三首</font>   </b>   <br />   金天誕聖千秋節，玉醴還分萬壽觴。試聽紫騮歌樂府，何如騄驥舞華岡。   <br />   連鶱勢出魚龍變，躞蹀驕生鳥獸行。歲歲相傳指樹日，翩翩來伴慶雲翔。  </p>  <p align=\"center\">聖皇至德與天齊，天馬來儀自海西。腕足徐行拜兩膝，繁驕不進踏千蹄。   <br />   髹   <a target=\"_blank\" href=\"http://140.111.1.40/yitic/frc/frc16922.htm\">●</a>奮鬣時蹲踏，鼓怒驤身忽上躋。更有銜杯終宴曲，垂頭掉尾醉如泥。  </p>  <p align=\"center\">遠聽明君愛逸才，玉鞭金翅引龍媒。不因茲白人間有，定是飛黃天上來。   <br />   影弄日華相照耀，噴含雲色且裴徊。莫言闕下桃花舞，別有河中蘭葉開。  </p>  <p align=\"center\">   <b>    <font color=\"#FF6600\">同趙侍御巴陵早春作</font>   </b>   <br />   江上春來早可觀，巧將春物妒餘寒。水苔共繞留烏石，花鳥爭開鬥鴨欄。   <br />   佩勝芳辰日漸暖，然燈美夜月初圓。意隨北雁雲飛去，直待南州蕙草殘。  </p>  <p align=\"center\">   <b>    <font color=\"#FF6600\">灉湖山寺</font>   </b>   <br />   空山寂歷道心生，虛谷迢遙野鳥聲。禪室從來塵外賞，香台豈是世中情。   <br />   雲間東嶺千尋出，樹裡南湖一片明。若使巢由知此意，不將蘿薜易簪纓。  </p>  <p align=\"center\">   <b>    <font color=\"#FF6600\">幽州新歲作</font>   </b>   <br />   去歲荊南梅似雪，今年薊北雪如梅。共知人事何常定，且喜年華去復來。   <br />   邊鎮戍歌連夜動，京城燎火徹明開。遙遙西向長安日，願上南山壽一杯。  </p>  <p align=\"center\">   <b>    <font color=\"#FF6600\">扈從幸韋嗣立山莊應制</font>   </b>   <br />   寒灰飛玉琯，湯井駐金輿。既得方明相，還尋大隗居。   <br />   懸泉珠貫下，列帳錦屏舒。騎遠林逾密，笳繁谷自虛。   <br />   門旗塹復磴，殿幕裹通渠。舞鳳迎公主，雕龍賦婕妤。   <br />   地幽天賞洽，酒樂御筵初。菲才叨侍從，連藻愧應徐。  </p>  <p align=\"center\">   <b>    <font color=\"#FF6600\">奉和聖制喜雪應制</font>   </b>   <br />   聖德與天同，封巒欲報功。詔書期日下，靈感應時通。   <br />   觸石雲呈瑞，含花雪告豐。積如沙照月，散似面從風。   <br />   舞集仙台上，歌流帝樂中。遙知百神喜，灑路待行宮。  </p>  <p align=\"center\">   <b>    <font color=\"#FF6600\">奉和聖制寒食作應制</font>   </b>   <br />   寒食春過半，花穠鳥復嬌。從來禁火日，會接清明朝。   <br />   鬥敵雞殊勝，爭球馬絕調。晴空數雲點，香樹百風搖。   <br />   改木迎新燧，封田表舊燒。皇情愛嘉節，傳曲與簫韶。  </p>  <p align=\"center\">   <b>    <font color=\"#FF6600\">奉和聖制賜崔日知往潞州應制</font>   </b>   <br />   聖情留曩鎮，佳氣翊興王。增戟雄都府，高車轉太常。   <br />   川橫八練闊，山帶五龍長。連帥初恩命，天人舊紀綱。   <br />   餞塗飛御藻，闔境自生光。明主徵循吏，何年下鳳凰。  </p>  <p align=\"center\">   <b>    <font color=\"#FF6600\">春晚侍宴麗正殿探得開字</font>   </b>   <br />   聖政惟稽古，賓門引上才。坊因購書立，殿為集賢開。   <br />   髦彥星辰下，仙章日月回。字如龍負出，韻是鳳銜來。   <br />   庭柳餘春駐，宮鶯早夏催。喜承芸閣宴，幸奉柏梁杯。  </p>  <p align=\"center\">   <b>    <font color=\"#FF6600\">奉和聖制花萼樓下宴應制</font>   </b>   <br />   萬心翹樂宴，三捨緩昌時。山接夏雲險，台留春日遲。   <br />   節移芳未歇，興隔賞仍追。醉後傳嘉惠，樓前舞聖慈。   <br />   皇恩與時合，天意若人期。故發前旬雨，新垂湛露詩。  </p>  <p align=\"center\">   <b>    <font color=\"#FF6600\">奉和聖制度蒲關應制</font>   </b>   <br />   蒲板橫臨晉，華芝曉望秦。關城雄地險，橋路扼天津。   <br />   樓映行宮日，堤含宮樹春。黃雲隨寶鼎，紫氣逐真人。   <br />   東詠唐虞跡，西觀周漢塵。山河非國寶，明主愛忠臣。  </p>  <p align=\"center\">   <b>    <font color=\"#FF6600\">奉和聖制途經華岳應制</font>   </b>   <br />   西嶽鎮皇京，中峰入太清。玉鑾重嶺應，緹騎薄雲迎。   <br />   霽日懸高掌，寒空類削成。軒遊會神處，漢幸望仙情。   <br />   舊廟青林古，新碑綠字生。群臣原封岱，還駕勒鴻名。  </p>  <p align=\"center\">   <b>    <font color=\"#FF6600\">奉和聖制過王浚墓應制</font>   </b>   <br />   牛斗三分國，龍驤一統年。智高寧受制，風急肯回船。   <br />   有策擒吳嚭，無言讓范宣。援孤因勢屈，功重為讒偏。   <br />   舊跡灰塵散，枯墳故老傳。百代逢明主，何辭死道邊。  </p>  <p align=\"center\">   <b>    <font color=\"#FF6600\">奉和聖制經河上公廟應制</font>   </b>   <br />   河上無名老，知非漢代人。先探道德要，留待聖明辰。   <br />   玄妙為天下，清虛用谷神。化將和氣一，風與太初鄰。   <br />   靈廟觀遺像，仙歌入至真。皇心齊萬物，何處不同塵。  </p>  <p align=\"center\">   <b>    <font color=\"#FF6600\">奉和聖制幸鳳湯泉應制</font>   </b>   <br />   周狩聞岐禮，秦都辨雍名。獻禽天子孝，存老聖皇情。   <br />   溫潤宜冬幸，遊畋樂歲成。湯雲出水殿，暖氣入山營。   <br />   坎意無私潔，干心稱物平。帝歌流樂府，溪谷也增榮。  </p>  <p align=\"center\">   <b>    <font color=\"#FF6600\">恩賜樂遊園宴</font>   </b>   <br />   漢苑佳遊地，軒庭近侍臣。共持榮幸日，來賞艷陽春。   <br />   饌玉頒王篚，摐金下帝鈞。池台草色遍，宮觀柳條新。   <br />   花綬光連榻，朱顏暢飲醇。聖朝多樂事，天意每隨人。  </p>  <p align=\"center\">   <b>    <font color=\"#FF6600\">三月二十日詔宴樂遊園賦得風字</font>   </b>   <br />   樂遊形勝地，表裡望郊宮。北闕連天頂，南山對掌中。   <br />   皇恩貸芳月，旬宴美成功。魚戲芙蓉水，鶯啼楊柳風。   <br />   春光看欲暮，天澤戀無窮。長袖招斜日，留光待曲終。  </p>  <p align=\"center\">   <b>    <font color=\"#FF6600\">赴集賢院學士上賜宴應制得輝字</font>   </b>   <br />   侍帝金華講，千齡道固稀。位將賢士設，書共學徒歸。   <br />   首命深燕隗，通經淺漢韋。列筵榮賜食，送客愧儒衣。   <br />   賀燕窺簷下，遷鶯入殿飛。欲知朝野慶，文教日光輝。  </p>  <p align=\"center\">   <b>    <font color=\"#FF6600\">端午三殿侍宴應制探得魚字</font>   </b>   <br />   小暑夏弦應，徽音商管初。願繼長命縷，來續大恩餘。   <br />   三殿褰珠箔，群官上玉除。助陽嘗麥彘，順節進龜魚。   <br />   甘露垂天酒，芝花捧御書。合丹同蝘蜓，灰骨共蟾蜍。   <br />   今日傷蛇意，銜珠遂闕如。  </p>  <p align=\"center\">   <b>    <font color=\"#FF6600\">奉和聖制春中興慶宮酺宴應制</font>   </b>   <br />   千齡逢啟聖，萬域共來威。慶接郊禋後，酺承農事稀。   <br />   御樓橫廣路，天樂下重闈。鸞鳳調歌曲，虹霓動舞衣。   <br />   合聲雲上聚，連步月中歸。物睹恩無外，神和道入微。   <br />   鎬京陪樂飲，柏殿奉文飛。徒竭秋雲影，何資春日暉。  </p>  <p align=\"center\">   <b>    <font color=\"#FF6600\">奉和聖制千秋節宴應制</font>   </b>   <br />   五德生王者，千齡啟聖人。赤光來照夜，黃雲上覆晨。   <br />   海縣銜恩久，朝章獻舞新。高居帝座出，夾道眾官陳。   <br />   槊杖洗清景，磬管凝秋旻。珠囊含瑞露，金鏡抱仙輪。   <br />   何歲無鄉飲，何田不報神。薰歌與名節，傳代幸群臣。  </p>  <p align=\"center\">   <b>    <font color=\"#FF6600\">奉和聖制太行山中言志應制</font>   </b>   <br />   六龍鳴玉鑾，九折步雲端。河絡南浮近，山經北上難。   <br />   羽儀映松雪，戈甲帶春寒。百谷晨笳動，千巖曉仗攢。   <br />   皇心感韶節，敷藻念人安。既立省方館，復建禮神壇。   <br />   扈蹕參天老，承榮忝夏官。長勤百年意，思見一勝殘。  </p>  <p align=\"center\">   <b>    <font color=\"#FF6600\">奉和御制與宋璟源乾曜同日上官命宴東堂賜詩應制</font>   </b>   <br />   大塊熔群品，經生偶聖時。猥承三事命，虛忝百僚師。   <br />   右揆謀華碩，前星傅重資。連騫求舊禮，濫典樂賢詩。   <br />   賜釜同榮拜，摐金宴宰司。菊花吹御酒，蘭葉捧天詞。   <br />   寶曆休明盛，頹年晷漏衰。少留青史筆，未敢赤松期。  </p>  <p align=\"center\">   <b>    <font color=\"#FF6600\">奉和聖制暇日與兄弟同遊興慶宮作應制</font>   </b>   <br />   漢武橫汾日，周王宴鎬年。何如造區夏，復此睦親賢。   <br />   巢鳳新成閣，飛龍舊躍泉。棣華歌尚在，桐葉戲仍傳。   <br />   禁篽氛埃隔，平台景物連。聖慈良有裕，王道固無偏。   <br />   問俗兆人阜，觀風五教宣。獻圖開益地，張樂奏鈞天。   <br />   侍酒衢樽滿，詢芻諫鼓懸。永言形友愛，萬國共周旋。  </p>  <p align=\"center\">   <b>    <font color=\"#FF6600\">奉和聖制送王晙巡邊應制</font>   </b>   <br />   六月歌周雅，三邊遣夏卿。欲施攻戰法，先作簡稽行。   <br />   禮樂知謀帥，春秋識用兵。一勞堪定國，萬里即長城。   <br />   策有和戎利，威傳破虜名。軍前雨灑道，樓上月臨營。   <br />   別藻瑤華降，同衣錦襮榮。關山由義近，戎馬為恩輕。   <br />   絲竹路傍散，風雲馬上生。朝廷謂吉甫，邦國望君平。  </p>  <p align=\"center\">   <b>    <font color=\"#FF6600\">將赴朔方軍應制</font>   </b>   <br />   禮樂逢明主，韜鈐用老臣。恭憑神武策，遠御鬼方人。   <br />   供帳榮恩餞，山川喜詔巡。天文日月麗，朝賦管弦新。   <br />   幼志傳三略，衰材謝六鈞。膽由忠作伴，心固道為鄰。   <br />   漢保河南地，胡清塞北塵。連年大軍後，不日小康辰。   <br />   劍舞輕離別，歌酣忘苦辛。從來思博望，許國不謀身。  </p>  <p align=\"center\">   <b>    <font color=\"#FF6600\">奉和聖制爰因巡省途次舊居應制</font>   </b>   <br />   蔥郁興王郡，殷憂啟聖圖。周成會西土，漢武幸南都。   <br />   歲卜鑾輿邁，農祠雁政敷。武威稜外域，文教靡中區。   <br />   警蹕干戈捧，朝宗萬玉趨。舊藩人事革，新化國容殊。   <br />   壁有真龍畫，庭餘鳴鳳梧。叢觴祝堯壽，合鼎獻湯廚。   <br />   陽樂寒初變，春恩蟄更蘇。三耆頒命服，五稔復田輸。   <br />   君賦大風起，人歌湛露濡。從臣觀玉葉，方願紀靈符。  </p>  <p align=\"center\">   <b>    <font color=\"#FF6600\">宿直溫泉宮羽林獻詩</font>   </b>   <br />   冬狩美秦正，新豐樂漢行。星陳玄武閣，月對羽林營。   <br />   寒木羅霜仗，空山響夜更。恩深靈液暖，節勁古松貞。   <br />   文武皆王事，輸心不為名。  </p>  <p align=\"center\">   <b>    <font color=\"#FF6600\">玄武門侍射</font>   </b>   <br />   射觀通玄闕，兵欄辟御筵。雕弧月半上，畫的暈重圓。   <br />   羿後神幽贊，靈王法暗傳。貫心精四返，飲羽妙三聯。   <br />   雪鶴來銜箭，星麟下集弦。一逢軍宴洽，萬慶武功宣。  </p>  <p align=\"center\">   <b>    <font color=\"#FF6600\">扈從南出雀鼠谷</font>   </b>   <br />   豫動三靈贊，時巡四海威。陝關凌曙出，平路半春歸。   <br />   霍鎮迎雲罕，汾河送羽旗。山南柳半密，谷北草全稀。   <br />   遲日宜華蓋，和風入裌衣。上林千里近，應見百花飛。  </p>  <p align=\"center\">   <b>    <font color=\"#FF6600\">洛橋北亭詔餞諸刺史</font>   </b>   <br />   離亭拂御溝，別曲舞船樓。詔餞朝廷牧，符分海縣憂。   <br />   股肱還入郡，父母更臨州。扇逐仁風轉，車隨霖雨流。   <br />   恩光水上溢，榮色柳間浮。預待群方最，三公不遠求。  </p>  <p align=\"center\">   <b>    <font color=\"#FF6600\">東都酺宴</font>   </b>   <br />   堯舜傳天下，同心致太平。吾君內舉聖，遠合至公情。   <br />   錫命承丕業，崇親享大名。二天資廣運，兩曜益齊明。   <br />   道暢昆蟲樂，恩深朽蠹榮。皇輿久西幸，留鎮在東京。   <br />   合宴千官入，分曹百戲呈。樂來嫌景遽，酒著訝寒輕。   <br />   喜氣連雲閣，歡呼動洛城。人間知幾代，今日見河清。  </p>  <p align=\"center\">   <b>    <font color=\"#FF6600\">奉酬韋祭酒嗣立偶遊龍門北溪忽懷驪山別業呈諸留守之作</font>   </b>   <br />   石澗泉虛落，松崖路曲回。聞君北溪下，想像南山隈。   <br />   近念鼎湖別，遙思雲嶂陪。不同奇覯往，空睹斯文來。   <br />   歲後寒初變，春前芳未開。黃蕤裊岸柳，紫萼折村梅。   <br />   盡室茲遊玩，盈門幾樂哉。嗟留洛陽陌，夢詣建章台。   <br />   野失巢由性，朝非元凱才。布懷欽遠跡，幽意日塵埃。  </p>  <p align=\"center\">   <b>    <font color=\"#FF6600\">奉酬韋祭酒自湯還都經龍門北溪莊見貽之作</font>   </b>   <br />   聞君湯井至，瀟灑憩郊林。拂曙攜清賞，披雲覯綠岑。   <br />   歡言遊覽意，款曲望歸心。是日期佳客，同山忽異尋。   <br />   桃花迂路轉，楊柳間門深。泛舟伊水漲，繫馬香樹陰。   <br />   繁弦弄水族，嬌吹狎沙禽。春滿汀色媚，景斜嵐氣侵。   <br />   懷仁殊未遠，重德匪專臨。來藻敷幽思，連詞報所欽。  </p>  <p align=\"center\">   <b>    <font color=\"#FF6600\">酬崔光祿冬日述懷贈答</font>   </b>   <br />   徐陳嘗並作，枚馬亦同時。各負當朝譽，俱承明主私。   <br />   夫君邁前侶，觀國騁奇姿。山似鳴威鳳，泉如出寶龜。   <br />   才雄子雲筆，學廣仲舒帷。紫綬拂三寺，朱門臨九逵。   <br />   昔我含香日，聯爾縉雲司。朝攜蘭省步，夕退竹林期。   <br />   中路一分手，數載來何遲。求友還相得，群英復在茲。   <br />   留台少人務，方駕遞尋追。涉玩懷同賞，沾芳憶共持。   <br />   迎賓南澗飲，載妓東城嬉。春郊綠畝秀，秋澗白雲滋。   <br />   名畫披人物，良書討滯疑。興來光不惜，歡往跡如遺。   <br />   歲晏罷行樂，層城間所思。夜魂燈處厭，朝髮鏡前衰。   <br />   忽枉崔駰什，兼流韋孟詞。曲高彌寡和，主善代為師。   <br />   齊戒觀華玉，留連歎色絲。終慚起予者，何足與言詩。  </p>  <p align=\"center\">   <b>    <font color=\"#FF6600\">同劉給事城南宴集</font>   </b>   <br />   水竹幽閒地，簪纓近侍臣。雍容乘暇日，瀟灑出囂塵。   <br />   樹對思朋鳥，池深入養鱗。管弦高逐吹，歌舞妙含春。   <br />   老子叨專席，歡邀隔縉紳。此中情不淺，遙寄賞心人。  </p>  <p align=\"center\">   <b>    <font color=\"#FF6600\">溫泉馮劉二監客舍觀妓</font>   </b>   <br />   溫谷寒林薄，群遊樂事多。佳人蹀駿馬，乘月夜相過。   <br />   秀色然紅黛，嬌香發綺羅。鏡前鸞對舞，琴裡鳳傳歌。   <br />   妒寵傾新意，銜恩奈老何。為君留上客，歡笑斂雙蛾。  </p>  <p align=\"center\">   <b>    <font color=\"#FF6600\">寄許八</font>   </b>   <br />   萬類春皆樂，徂顏獨不怡。年來人更老，花發意先衰。   <br />   乳鵲穿壇畫，巢蜂觸網絲。平生美容色，宿昔影中疑。   <br />   遠道何由夢，同心在者誰。西風欲誰語，憫默遂無詞。  </p>  <p align=\"center\">   <b>    <font color=\"#FF6600\">送蘇合宮頲</font>   </b>   <br />   都邑群方首，商泉舊俗訛。變風須愷悌，成化佇絃歌。   <br />   疇昔珪璋友，雍容文雅多。振纓遊省闥，鏘玉宰京河。   <br />   別曲鸞初下，行軒雉尚過。百壺非餞意，流詠在人和。  </p>  <p align=\"center\">   <b>    <font color=\"#FF6600\">送喬安邑備</font>   </b>   <br />   書閣移年歲，文明難復辭。歡言冬雪滿，恨別夏雲滋。   <br />   外尹方為政，高明自不欺。老人驂馭往，童子狎雛嬉。   <br />   日茂西河俗，寂寥東觀期。遙懷秀才令，京洛見新詩。  </p>  <p align=\"center\">   <b>    <font color=\"#FF6600\">送趙二尚書彥昭北伐</font>   </b>   <br />   虜地河冰合，邊城備此時。兵連紫塞路，將舉白雲司。   <br />   提劍榮中貴，銜珠盛出師。日華光組練，風色焰旌旗。   <br />   投筆樽前起，橫戈馬上辭。梅花吹別引，楊柳賦歸詩。  </p>  <p align=\"center\">   <b>    <font color=\"#FF6600\">石門別楊六欽望</font>   </b>   <br />   燕人同竄越，萬里自相哀。影響無期會，江山此地來。   <br />   暮年傷泛梗，累日慰寒灰。潮水東南落，浮雲西北回。   <br />   俱看石門遠，倚桌兩悲哉。  </p>  <p align=\"center\">   <b>    <font color=\"#FF6600\">南中送北使二首</font>   </b>   <br />   傳聞合蒲葉，曾向洛陽飛。何日南風至，還隨北使歸。   <br />   紅顏渡嶺歇，白首對秋衰。高歌何由見，層堂不可違。   <br />   誰憐炎海曲，淚盡血沾衣。  </p>  <p align=\"center\">待罪居重譯，窮愁暮雨秋。山臨鬼門路，城繞瘴江流。   <br />   人事今如此，生涯尚可求。逢君入鄉縣，傳我念京周。   <br />   別恨歸途遠，離言暮景遒。夷歌翻下淚，蘆酒未消愁。   <br />   聞有胡兵急，深懷漢國羞。和親先是詐，款塞果為讎。   <br />   釋繫應分爵，蠲徒幾復侯。廉頗誠未老，孫叔且無謀。   <br />   若道馮唐事，皇恩尚可收。  </p>  <p align=\"center\">   <b>    <font color=\"#FF6600\">送趙順直郎中赴安西副大都督</font>   </b>   <br />   絕鎮功難立，懸軍命匪輕。復承遷相後，彌重任賢情。   <br />   將起神仙地，才稱禮樂英。長心堪繫虜，短語足論兵。   <br />   日授休門法，星教置陣名。龍泉恩已著，燕頷相終成。   <br />   月窟窮天遠，河源入塞清。老夫操別翰，承旨頌昇平。  </p>  <p align=\"center\">   <b>    <font color=\"#FF6600\">送宋休遠之蜀任</font>   </b>   <br />   求友殊損益，行道異窮申。綴我平生氣，吐贈薄遊人。   <br />   結恩事明主，忍愛遠辭親。色麗成都俗，膏腴蜀水濱。   <br />   如何從宦子，堅白共緇磷。日月千齡旦，河山萬族春。   <br />   懷鉛書瑞府，橫草事邊塵。不及安人吏，能令王化淳。  </p>  <p align=\"center\">   <b>    <font color=\"#FF6600\">岳州別梁六入朝</font>   </b>   <br />   遠蒞長沙渚，欣逢賈誼才。江山疲應接，風日復晴開。   <br />   江樹雲間斷，湘山水上來。近洲朝鷺集，古戍夜猿哀。   <br />   岸杼含蒼救，河蒲秀紫台。月餘偏地賞，心盡故人杯。   <br />   自我違京洛，嗟君此溯洄。容華因別老，交舊與年頹。   <br />   夢見長安陌，朝宗實盛哉。  </p>  <p align=\"center\">   <b>    <font color=\"#FF6600\">相州冬日早衙</font>   </b>   <br />   城外宵鐘斂，閨中曙火殘。朝光曜庭雪，宿凍聚池寒。   <br />   正色臨廳事，疑詞定筆端。除苛囹圄息，伐枳吏人寬。   <br />   河內功猶淺，淮陽疾未安。鏡中星髮變，頓使世情闌。  </p>  <p align=\"center\">   <b>    <font color=\"#FF6600\">岳州西城</font>   </b>   <br />   水國何遼曠，風波遂極天。西江三紀合，南浦二湖連。   <br />   危堞臨清境，煩憂暫豁然。九圍觀掌內，萬象閱眸前。   <br />   日去長沙渚，山橫雲夢田。汀葭變秋色，津樹入寒煙。   <br />   潛穴探靈詭，浮生揖聖仙。至今人不見，跡滅事空傳。  </p>  <p align=\"center\">   <b>    <font color=\"#FF6600\">岳州觀競渡</font>   </b>   <br />   畫作飛鳧艇，雙雙競拂流。低裝山色變，急桌水華浮。   <br />   土尚三閭俗，江傳二女遊。齊歌迎孟姥，獨舞送陽侯。   <br />   鼓發南湖溠，標爭西驛樓。並驅常詫速，非畏日光遒。  </p>  <p align=\"center\">   <b>    <font color=\"#FF6600\">對酒行巴陵作</font>   </b>   <br />   留侯封萬戶，園令壽千金。本為成王業，初由賦上林。   <br />   繁榮安足恃，霜露遞相尋。鳥哭楚山外，猿啼湘水陰。   <br />   夢中城闕近，天畔海雲深。空對忘憂酌，離憂不去心。  </p>  <p align=\"center\">   <b>    <font color=\"#FF6600\">岳州宴姚紹之</font>   </b>   <br />   杞梓滯江濱，光華向日新。難兄金作友，媚子玉為人。   <br />   山水含秋興，池亭借善鄰。簷松風送靜，院竹鳥來馴。   <br />   翠斝吹黃菊，雕盤鱠紫鱗。緩歌將醉舞，為拂繡衣塵。  </p>  <p align=\"center\">   <b>    <font color=\"#FF6600\">岳州九日宴道觀西閣</font>   </b>   <br />   搖落長年歎，蹉跎遠宦心。北風嘶代馬，南浦宿陽禽。   <br />   佳此黃花酌，酣餘白首吟。涼雲霾楚望，濛雨蔽荊岑。   <br />   登眺思清景，誰將眷濁陰。釣歌出江霧，樵唱入山林。   <br />   魚以嘉名採，木為美材侵。大道由中悟，逍遙匪外尋。   <br />   參佐多君子，詞華妙賞音。留題洞庭觀，望古意何深。  </p>  <p align=\"center\">   <b>    <font color=\"#FF6600\">岳州作</font>   </b>   <br />   水國生秋草，離居再及瓜。山川臨洞穴，風日望長沙。   <br />   物土南州異，關河北信賒。日昏聞怪鳥，地熱見修蛇。   <br />   遠人夢歸路，瘦馬嘶去家。正有江潭月，徘徊戀九華。  </p>  <p align=\"center\">   <b>    <font color=\"#FF6600\">遊洞庭湖</font>   </b>   <br />   平湖曉望分，仙嶠氣氛氳。鼓枻乘清渚，尋峰弄白雲。   <br />   江寒天一色，日靜水重紋。樹坐參猿嘯，沙行入鷺群。   <br />   緣源斑筱密，罥徑綠蘿紛。洞穴傳虛應，楓林覺自熏。   <br />   雙童有靈藥，願取獻明君。  </p>  <p align=\"center\">   <b>    <font color=\"#FF6600\">巴丘春作</font>   </b>   <br />   日出洞庭水，春山掛斷霞。江涔相映發，卉木共紛華。   <br />   湘戍南浮闊，荊關北望賒。湖陰窺魍魎，丘勢辨巴蛇。   <br />   島戶巢為館，漁人艇作家。自憐心問景，三歲客長沙。  </p>  <p align=\"center\">   <b>    <font color=\"#FF6600\">岳州夜坐</font>   </b>   <br />   炎洲苦三伏，永日臥孤城。賴此閒庭夜，蕭條夜月明。   <br />   獨歌還太息，幽感見餘聲。江近鶴時叫，山深猿屢鳴。   <br />   息心觀有欲，棄知返無名。五十知天命，吾其達此生。  </p>  <p align=\"center\">   <b>    <font color=\"#FF6600\">別灉湖</font>   </b>   <br />   念別灉湖去，浮舟更一臨。千峰出浪險，萬木抱煙深。   <br />   南郡延恩渥，東山戀宿心。露花香欲醉，時鳥囀餘音。   <br />   涉趣皆留賞，無奇不遍尋。莫言山水間，幽意在鳴琴。  </p>  <p align=\"center\">   <b>    <font color=\"#FF6600\">伯奴邊見歸田賦因投趙侍御</font>   </b>   <br />   爾家歎窮鳥，吾族賦歸田。莫道榮枯異，同嗟世網牽。   <br />   黃陵浮汨渚，青草會湘川。去國逾三歲，茲山老二年。   <br />   寒鴞鳴舍下，昏虎臥籬前。客淚堪斑竹，離亭欲贈荃。   <br />   放言久無次，觸興感成篇。  </p>  <p align=\"center\">   <b>    <font color=\"#FF6600\">清遠江峽山寺</font>   </b>   <br />   流落經荒外，逍遙此梵宮。雲峰吐月白，石壁淡煙紅。   <br />   寶塔靈仙湧，懸龕造化功。天香涵竹氣，虛唄引松風。   <br />   簷牖飛花入，廊房激水通。猿鳴知谷靜，魚戲辨江空。   <br />   靜默將何貴，惟應心境同。  </p>  <p align=\"center\">   <b>    <font color=\"#FF6600\">春雨早雷</font>   </b>   <br />   東北春風至，飄飄帶雨來。拂黃先變柳，點素早驚梅。   <br />   樹藹懸書閣，煙含作賦台。河魚未上凍，江蟄已聞雷。   <br />   美人宵夢著，金屏曙不開。無緣一啟齒，空酌萬年杯。  </p>  <p align=\"center\">   <b>    <font color=\"#FF6600\">聞雨</font>   </b>   <br />   窮冬萬花匝，永夜百憂攢。危戍臨江火，空齋入雨寒。   <br />   斷猿知屢別，嘶雁覺虛彈。心對爐灰死，顏隨庭樹殘。   <br />   舊恩懷未報，傾膽鏡中看。  </p>  <p align=\"center\">   <b>    <font color=\"#FF6600\">赦歸在道中作</font>   </b>   <br />   陳焦心息盡，死意不期生。何幸光華旦，流人歸上京。   <br />   愁將網共解，服與代俱明。復是三階正，還逢四海平。   <br />   誰能定禮樂，為國著功成。  </p>  <p align=\"center\">   <b>    <font color=\"#FF6600\">喜度嶺</font>   </b>   <br />   東漢興唐曆，南河復禹謀。寧知瘴癘地，生入帝皇州。   <br />   雷雨蘇蟲蟄，春陽放學鳩。洄沿炎海畔，登降閩山陬。   <br />   嶺路分中夏，川源得上流。見花便獨笑，看草即忘憂。   <br />   自始居重譯，天星已再周。鄉關絕歸望，親戚不相求。   <br />   棄杖枯還植，窮鱗涸更浮。道消黃鶴去，運啟白駒留。   <br />   江妾晨炊黍，津童夜桌舟。盛明良可遇，莫後洛城遊。  </p>  <p align=\"center\">   <b>    <font color=\"#FF6600\">奉和聖制潼關口號應制</font>   </b>   <br />   天德平無外，關門東復西。不將千里隔，何用一丸泥。  </p>  <p align=\"center\">   <b>    <font color=\"#FF6600\">奉蕭令嵩酒並詩（已下三首，俱賜宴東堂作）</font>   </b>   <br />   樂奏天恩滿，杯來秋興高。更蒙蕭相國，對席飲醇醪。  </p>  <p align=\"center\">   <b>    <font color=\"#FF6600\">奉宇文黃門融酒</font>   </b>   <br />   聖德垂甘露，天章下大風。又乘黃閣賞，願作黑頭公。  </p>  <p align=\"center\">   <b>    <font color=\"#FF6600\">奉裴中書光庭酒</font>   </b>   <br />   西掖恩華降，南宮命席闌。詎知雞樹後，更接鳳池歡。  </p>  <p align=\"center\">   <b>    <font color=\"#FF6600\">清夜酌</font>   </b>   <br />   秋陰士多感，雨息夜無塵。清樽宜明月，復有平生人。  </p>  <p align=\"center\">   <b>    <font color=\"#FF6600\">醉中作</font>   </b>   <br />   醉後樂無極，彌勝未醉時。動容皆是舞，出語總成詩。  </p>  <p align=\"center\">   <b>    <font color=\"#FF6600\">送梁知微渡海東</font>   </b>   <br />   今日此相送，明年此相待。天上客星回，知君渡東海。  </p>  <p align=\"center\">   <b>    <font color=\"#FF6600\">寄劉道士舄</font>   </b>   <br />   真人降紫氣，邀我丹田宮。遠寄雙飛舄，飛飛不礙空。  </p>  <p align=\"center\">   <b>    <font color=\"#FF6600\">書香能和尚塔</font>   </b>   <br />   大師捐世去，空餘法力在。遠寄無礙香，心隨到南海。  </p>  <p align=\"center\">   <b>    <font color=\"#FF6600\">被使在蜀</font>   </b>   <br />   即今三伏盡，尚自在臨邛。歸途千里外，秋月定相逢。  </p>  <p align=\"center\">   <b>    <font color=\"#FF6600\">正朝摘梅</font>   </b>   <br />   蜀地寒猶暖，正朝發早梅。偏驚萬里客，已復一年來。  </p>  <p align=\"center\">   <b>    <font color=\"#FF6600\">蜀道後期</font>   </b>   <br />   客心爭日月，來往預期程。秋風不相待，先至洛陽城。  </p>  <p align=\"center\">   <b>    <font color=\"#FF6600\">廣州江中作</font>   </b>   <br />   去國年方晏，愁心轉不堪。離人與江水，終日向西南。  </p>  <p align=\"center\">   <b>    <font color=\"#FF6600\">江中誦經</font>   </b>   <br />   實相歸懸解，虛心暗在通。澄江明月內，應是色成空。  </p>  <p align=\"center\">   <b>    <font color=\"#FF6600\">江中遇黃領子劉隆</font>   </b>   <br />   危石江中起，孤雲嶺上還。相逢皆得意，何處是鄉關。  </p>  <p align=\"center\">   <b>    <font color=\"#FF6600\">欽州守歲</font>   </b>   <br />   故歲今宵盡，新年明旦來。愁心隨斗柄，東北望春回。  </p>  <p align=\"center\">   <b>    <font color=\"#FF6600\">岳州守歲二首</font>   </b>   <br />   夜風吹醉舞，庭戶對酣歌。愁逐前年少，歡迎今歲多。  </p>  <p align=\"center\">桃枝堪辟惡，爆竹好驚眠。歌舞留今夕，猶言惜舊年。</p>  <p align=\"center\">   <b>    <font color=\"#FF6600\">元朝（一作幽州元日）</font>   </b>   <br />   今歲元日樂，不謝往年春。知向來心道，誰為昨夜人。  </p>  <p align=\"center\">   <b>    <font color=\"#FF6600\">耗磨日飲二首</font>   </b>   <br />   耗磨傳茲日，縱橫道未宜。但令不忌醉，翻是樂無為。  </p>  <p align=\"center\">上月今朝減，流傳耗磨辰。還將不事事，同醉俗中人。</p>  <p align=\"center\">   <b>    <font color=\"#FF6600\">又（一本此首同前第一首為二首）</font>   </b>   <br />   春來半月度，俗忌一時閒。不酌他鄉酒，惟堪對楚山。  </p>  <p align=\"center\">   <b>    <font color=\"#FF6600\">九日進茱萸山詩五首</font>   </b>   <br />   家居洛陽下，舉目見嵩山。刻作茱萸節，情生造化間。  </p>  <p align=\"center\">黃花宜泛酒，青岳好登高。稽首明廷內，心為天下勞。</p>  <p align=\"center\">菊酒攜山客，萸囊繫牧童。路疑隨大隗，心似問鴻蒙。</p>  <p align=\"center\">九日重陽數，三秋萬實成。時來謁軒後，罷去坐蓬瀛。</p>  <p align=\"center\">晚節歡重九，高山上五千。醉中知遇聖，夢裡見尋仙。</p>  <p align=\"center\">   <b>    <font color=\"#FF6600\">岳州看黃葉</font>   </b>   <br />   白首看黃葉，徂顏復幾何。空慚棠樹下，不見政成歌。  </p>  <p align=\"center\">   <b>    <font color=\"#FF6600\">嶺南送使二首</font>   </b>   <br />   獄中生白髮，嶺外罷紅顏。古來相送處，凡得幾人還。  </p>  <p align=\"center\">萬里投荒裔，來時不見親。一朝成白首，看取報家人。</p>  <p align=\"center\">   <b>    <font color=\"#FF6600\">傷妓人董氏四首</font>   </b>   <br />   董氏嬌嬈性，多為窈窕名。人隨秋月落，韻入搗衣聲。  </p>  <p align=\"center\">粉蕊粘妝簏，金花竭翠條。夜台無戲伴，魂影向誰嬌。</p>  <p align=\"center\">舊亭紅粉閣，宿處白雲關。春日雙飛去，秋風獨不還。</p>  <p align=\"center\">舞席沾殘粉，歌梁委舊塵。獨傷窗裡月，不見帳中人。</p>  <p align=\"center\">   <b>    <font color=\"#FF6600\">三月閨怨</font>   </b>   <br />   三月時將盡，空房妾獨居。蛾眉愁自結，鬢髮沒情梳。  </p>  <p align=\"center\">   <b>    <font color=\"#FF6600\">破陳樂詞二首</font>   </b>   <br />   漢兵出頓金微，照日光明鐵衣。百里火幡焰焰，千行雲騎霏霏。   <br />   蹙踏遼河自竭，鼓噪燕山可飛。正屬四方朝賀，端知萬舞皇威。  </p>  <p align=\"center\">少年膽氣凌雲，共許驍雄出群。匹馬城西挑戰，單刀薊北從軍。   <br />   一鼓鮮卑送款，五餌單于解紛。誓欲成名報國，羞將開閣論勳。  </p>  <p align=\"center\">   <b>    <font color=\"#FF6600\">舞馬詞六首</font>   </b>   <br />   萬玉朝宗鳳扆，千金率領龍媒。眄鼓凝驕躞蹀，聽歌弄影徘徊。（聖代昇平樂）  </p>  <p align=\"center\">天鹿遙徵衛叔，日龍上借羲和。將共兩驂爭舞，來隨八駿齊歌。（聖代昇平樂）</p>  <p align=\"center\">彩旄八佾成行，時龍五色因方。屈膝銜杯赴節，傾心獻壽無疆。（四海和平樂）</p>  <p align=\"center\">帝皂龍駒沛艾，星蘭驥子權奇。騰倚驤洋應節，繁驕接跡不移。（四海和平樂）</p>  <p align=\"center\">二聖先天合德，群靈率土可封。擊石驂驔紫燕，摐金顧步蒼龍。（四海和平樂）</p>  <p align=\"center\">聖君出震應菉，神馬浮河獻圖。足踏天庭鼓舞，心將帝樂躊躕。（四海和平樂）</p>  <p align=\"center\">   <b>    <font color=\"#FF6600\">奉和三日祓禊渭濱應制</font>   </b>   <br />   青郊上巳艷陽年，紫禁皇遊祓渭川。幸得歡娛承湛露，心同草樹樂春天。  </p>  <p align=\"center\">   <b>    <font color=\"#FF6600\">桃花園馬上應制</font>   </b>   <br />   林間艷色驕天馬，苑裡穠華伴麗人。願逐南風飛帝席，年年含笑舞青春。  </p>  <p align=\"center\">   <b>    <font color=\"#FF6600\">奉和聖制幸韋嗣立山莊應制</font>   </b>   <br />   西京上相出扶陽，東郊別業好池塘。自非仁智符天賞，安能日月共回光。  </p>  <p align=\"center\">   <b>    <font color=\"#FF6600\">奉和聖制同玉真公主遊大哥山池題石壁</font>   </b>   <br />   池如明鏡月華開，山學香爐雲氣來。神藻飛為鶺鴒賦，仙聲颺出鳳凰台。  </p>  <p align=\"center\">   <b>    <font color=\"#FF6600\">十五日夜御前口號踏歌詞二首</font>   </b>   <br />   花萼樓前雨露新，長安城裡太平人。龍銜火樹千重焰，雞踏蓮花萬歲春。  </p>  <p align=\"center\">帝宮三五戲春台，行雨流風莫妒來。西域燈輪千影合，東華金闕萬重開。</p>  <p align=\"center\">   <b>    <font color=\"#FF6600\">蘇摩遮五首（億歲樂）</font>   </b>   <br />   摩遮本出海西胡，琉璃寶服紫髯鬍。聞道皇恩遍宇宙，來將歌舞助歡娛。  </p>  <p align=\"center\">繡裝帕額寶花冠，夷歌騎舞借人看。自能激水成陰氣，不慮今年寒不寒。</p>  <p align=\"center\">臘月凝陰積帝台，豪歌急鼓送寒來。油囊取得天河水，將添上壽萬年杯。</p>  <p align=\"center\">寒氣宜人最可憐，故將寒水散庭前。惟願聖君無限壽，長取新年續舊年。</p>  <p align=\"center\">昭成皇后帝家親，榮樂諸人不比倫。往日霜前花委地，今年雪後樹逢春。</p>  <p align=\"center\">   <b>    <font color=\"#FF6600\">三月三日定昆池奉和蕭令得潭字韻</font>   </b>   <br />   暮春三月日重三，春水桃花滿禊潭。廣樂逶迤天上下，仙舟搖衍鏡中酣。  </p>  <p align=\"center\">   <b>    <font color=\"#FF6600\">和尹從事懋泛洞庭</font>   </b>   <br />   平湖一望上連天，林景千尋下洞泉。忽驚水上光華滿，疑是乘舟到日邊。  </p>  <p align=\"center\">   <b>    <font color=\"#FF6600\">送梁六自洞庭山作</font>   </b>   <br />   巴陵一望洞庭秋，日見孤峰水上浮。聞道神仙不可接，心隨湖水共悠悠。  </p>  <p align=\"center\">   <b>    <font color=\"#FF6600\">同趙侍御望歸舟</font>   </b>   <br />   山庭迥迥面長川，江樹重重極遠煙。形影相追高翥鳥，心腸並斷北風船。  </p>  <p align=\"center\">   <b>    <font color=\"#FF6600\">襄陽路逢寒食</font>   </b>   <br />   去年寒食洞庭波，今年寒食襄陽路。不辭著處尋山水，只畏還家落春暮。   <br />  </p> "}