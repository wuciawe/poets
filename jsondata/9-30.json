{"id":"9-30","content":"   <div align=\"center\">   <font color=\"#FF6600\">    <b>     <font size=\"+3\" face=\"標楷體\">高啟</font>    </b>   </font>  </div>  <p align=\"center\">（1336～1374）字季迪，長洲（今江蘇蘇州）人。元末“吳中四傑”   <br />   之一。曾隱居吳淞江畔的青丘，因自號青丘子。   魏觀案遭朱元璋腰   <br />   斬八段而亡。  </p>  <p align=\"center\">   <strong>    <font color=\"#FF6600\">上之回</font>   </strong>   <br />   聖主重行幸，六虯法乾旋。北巡初避暑，東祠已祈年。   <br />   群官從清塵，粲若星麗天。前揚豹尾竿，左靡魚鬚旃。   <br />   瀚海通漢月，蕭關絕胡煙。願奉千齡樂，皇躬長泰然。   <br />   <font color=\"#3366FF\">元世，每年孟夏駕幸灤京避暑，七月乃還。此詩云「北巡初避暑」，紀元事也。</font>  </p>  <p align=\"center\">   <font color=\"#FF6600\">    <strong>君子有所思行</strong>   </font>   <br />   騁望京輔地，金城千里餘。峨峨鬆柏陵，靄靄桑柘墟。   <br />   明堂表青陽，飛觀切紫虛。況有戚里第，高樓夾清渠。   <br />   愛妾舞羅縠，嬖奴鳴佩琚。東園賜秘器，上林乘副車。   <br />   玄運有恆旋，盛時無久居。勿嗤城南巷，寂寞揚雄廬。  </p>  <p align=\"center\">   <font color=\"#FF6600\">    <strong>李夫人歌</strong>   </font>   <br />   延年罷歌少翁望，蘭芬淒淒銷復帳。臨歿最難忘，欷歔不相向。   <br />   陳杯觴，列燈火。是耶非，幄中坐。新宮漏殘星欲墮。  </p>  <p align=\"center\">   <font color=\"#FF6600\">    <strong>古別離</strong>   </font>   <br />   他人豈不別？所別諒有由。嗟君今何營，輕薄好遠遊？   <br />   遙遙京洛車，泛泛江漢舟。君身非賈胡，所至自輒留。   <br />   徽音已冥邈，思懷尚綢繆。露滋紅蘭春，霜變綠桂秋。   <br />   此時望歸來，含情上高樓。川途本無限，君去焉得休。   <br />   願令中斷阻，化彼山與丘。  </p>  <p align=\"center\">   <font color=\"#FF6600\">    <strong>燕歌行</strong>   </font>   <br />   清商變節朱火違，嚴霜塗庭卉木腓。邊城早寒未授衣，念君遐征不能歸。   <br />   涼風時來動中闈，鋋蛸在戶熠耀飛。賤妾宵興歎無依，簪珥不施減容輝。   <br />   欲寫憂思撫瑤徽，君今不在聽者稀。啟明未出燈已微，愛而不見徒歔欷。  </p>  <p align=\"center\">   <font color=\"#FF6600\">    <strong>南山有鳥</strong>   </font>   <br />   南山有鳥北山羅，兩地一失驚風波。哀鳴獨宿心靡他，竟抱幽恨歸山阿。   <br />   不及山上鬆，纏綿同女蘿。君歸來，聽妾歌。   <br />   相思感君情意多，贈君明珠淚滂沱，死生茫茫終奈何！  </p>  <p align=\"center\">   <font color=\"#FF6600\">    <strong>玉波冷雙蓮</strong>   </font>   <br />   金風暮剪雙頭蕊，啼臉辭秋嫣血紫。宮女三千罷笑喧，錦雲障冷鴛鴦死。   <br />   滿江煙玉流古香，尋魂弔影愁茫茫。吳天墜露衰紅濕，一夜波涼小龍泣。  </p>  <p align=\"center\">   <font color=\"#FF6600\">    <strong>蕊秀藥華</strong>   </font>   <br />   春香上羅襦，暗引蘭橈渡。蝶散掩紅房，王孫歸已暮。   <br />   斜條拂蛾鬢，採擷同芳杜。脈脈雨煙濃，江皋斷腸路。  </p>  <p align=\"center\">   <font color=\"#FF6600\">    <strong>吳鉤行</strong>   </font>   <br />   吳鉤若霜雪，吳人重遊俠。樽前含笑看，上有仇家血。   <br />   <br />   <font color=\"#FF6600\">    <strong>短歌行</strong>   </font>   <br />   置酒高台，樂極哀來。人生處世，能幾何哉。   <br />   日西月東，百齡易終。可嗟仲尼，不見周公。   <br />   鼓絲拊石，以永今日。歡以別虧，憂因會釋。   <br />   燕鴻載鳴，蘭無故榮。子如不樂，白髮其盈。   <br />   執子之手，以酌我酒。式詠短歌，爰祝長壽。  </p>  <p align=\"center\">   <font color=\"#FF6600\">    <strong>白馬篇</strong>   </font>   <br />   白馬金鏤鞍，流光皎如練。龍沙積雪裡，一去誰當見？   <br />   昨日羽林兒，獨拜建章殿。天子親賜與，騎向交河戰。   <br />   疾驅不辭家，恐獲逗遛譴。萬里倏若飛，神速虜難變。   <br />   前收日逐屯，右斷康居援。事定入關來，箙中有餘箭。  </p>  <p align=\"center\">   <font color=\"#FF6600\">    <strong>宛轉行</strong>   </font>   <br />   宛轉復宛轉，宛轉日幾回。君腸鹿盧斷，我腸車輪摧。  </p>  <p align=\"center\">   <font color=\"#FF6600\">    <strong>長門怨</strong>   </font>   <br />   憎寵一時心，塵生舊屋金。苔滋銷履跡，花遠度鑾音。   <br />   暮雀重門迥，秋螢別殿陰。君明猶不察，妒極是情深。  </p>  <p align=\"center\">   <font color=\"#FF6600\">    <strong>班倢妤</strong>   </font>   <br />   微誠雖可守，妙舞卻難工。已別增成舍，初來長信宮。   <br />   扇歸秋篋裡，燭滅夜帷中。莫忌爭新寵，曾辭玉輦同。  </p>  <p align=\"center\">   <font color=\"#FF6600\">    <strong>閶闔篇</strong>   </font>   <br />   天門迎旭開紫霞，八表洞達春無涯。閣道縈迴度鸞車，羽旗揚彩鐘鼓撾。   <br />   後宮三千人，秀色掩盡世上花。宸遊時過廣成家，瑤觴再壽盛露華。   <br />   一仁興，萬福加。何須慕神仙，辛勤煉丹砂？   <br />   小臣微詞欲拜獻，帝德自大非為誇。  </p>  <p align=\"center\">   <font color=\"#FF6600\">    <strong>塞下曲</strong>   </font>   <br />   日落五原塞，蕭條亭堠空。漢家討狂虜，籍役滿山東。   <br />   去年出飛狐，今年出雲中。得地不足耕，殺人以為功。   <br />   登高望衰草，感歎意何窮。  </p>  <p align=\"center\">   <font color=\"#FF6600\">    <strong>折楊柳歌詞二首</strong>   </font>   <br />   其一   <br />   高枝拂翠幰，低枝垂綺筵。春風千萬樹，此樹妾門前。   <br />   其二   <br />   江頭橫吹悲，北客休南去。聞道武昌門，愁人無別樹。  </p>  <p align=\"center\">   <font color=\"#FF6600\">    <strong>空侯引</strong>   </font>   <br />   濁流赴海東若傾，津卒剌船朝不行。公乎提壺徑欲渡，大聲呼公公不顧。   <br />   饑鯨饞蛟肆啖吞，竟以深淵作高墳。貪生惡死誰不有？公獨不然果狂叟。   <br />   二十五弦彈且歌，公今渡河將奈何！公今渡河將奈何！  </p>  <p align=\"center\">   <font color=\"#FF6600\">    <strong>將進酒</strong>   </font>   <br />   君不見陳孟公，一生愛酒稱豪雄。君不見揚子雲，三世執戟徒工文。   <br />   得失如今兩何有，勸君相逢且相壽。試看六印盡垂腰，何似一卮長在手。   <br />   莫惜黃金醉青春，幾人不飲身亦貧。酒中有趣世不識，但好富貴亡其真。   <br />   便須吐車茵，莫畏丞相嗔。桃花滿溪口，笑殺醒遊人。   <br />   絲繩玉缸釀初熟，搖蕩春光若波綠。前無御史可盡歡，倒著錦袍舞鷿鵒。   <br />   愛妾已去曲池平，此時欲飲焉能傾。地下應無酒壚處，何苦寂寞孤平生。   <br />   一杯一曲，我歌君續。明月自來，不須秉燭。五嶽既遠，三山亦空。   <br />   欲求神仙，在杯酒中。  </p>  <p align=\"center\">   <font color=\"#FF6600\">    <strong>雨雪二首</strong>   </font>   <br />   其一   <br />   雨雪暗桑乾，深愁沒馬鞍。臨關將月認，霰磧作沙看。   <br />   不阻胡兒獵，聊供漢使餐。春風消不得，三月戍袍寒。   <br />   其二   <br />   雨雪暗龍沙，愁陰入漢家。恨迷青摐草，驚見黑山花。   <br />   夜積氈廬重，朝隨羽旆斜。空思蘗鵲觀，柳色變年華。  </p>  <p align=\"center\">   <font color=\"#FF6600\">    <strong>羅敷行</strong>   </font>   <br />   陌上三月時，柔桑多綠枝。攜筐行採葉，日暮畏蠶饑。   <br />   君來駐車馬，相逢在桑下。謾說同心言，不是知音者。   <br />   君貴多輝光，妾賤無紅妝。自信田間婦，難從天上郎。   <br />   長安畫樓宇，無限如花女。使君當早歸，莫共羅敷語。  </p>  <p align=\"center\">   <font color=\"#FF6600\">    <strong>當壚曲</strong>   </font>   <br />   光艷動春朝，妝成映洛橋。錢多自解數，箏澀未能調。   <br />   花如秦苑好，酒比蜀都饒。深謝諸年少，來沽不待要。  </p>  <p align=\"center\">   <font color=\"#FF6600\">    <strong>遊俠篇</strong>   </font>   <br />   遊俠向何處？蕩蕩長安城。城中暮塵起，殺人無主名。   <br />   所殺豈私仇？激烈為不平。新削安陵刀，光奪眾目明。   <br />   不畏赤棒吏，里閭自橫行。灌夫托為友，袁盎事以兄。   <br />   負氣不負勢，傾身復傾情。笑顧年少輩，瑣瑣真可輕。  </p>  <p align=\"center\">   <font color=\"#FF6600\">    <strong>關山月</strong>   </font>   <br />   月出遼海東，朔雲捲胡風。才升榆塞遠，復照柳城空。   <br />   影滿雕弧外，光沉金柝中。思家舉頭望，今夜一軍同。  </p>  <p align=\"center\">   <font color=\"#FF6600\">    <strong>鞠歌行</strong>   </font>   <br />   玉蘊彩，劍棨鋒，牛鐸之音混黃鐘。俾神奇，作妄庸，揚微察陋世罕逢。   <br />   物有合，執必從，如魚得水雲與龍。夷吾囚，伊尹農，二主舉之享萬鍾。   <br />   嗟古人，孰繼蹤？女子猶為悅己容。  </p>  <p align=\"center\">   <font color=\"#FF6600\">    <strong>古詞</strong>   </font>   <br />   妾刀不斷機，郎行當早歸。還將機中錦，作郎身上衣。  </p>  <p align=\"center\">   <font color=\"#FF6600\">    <strong>王明君</strong>   </font>   <br />   都門塵拂春風面，臨別看花淚如霰。君王惆悵惜蛾眉，不似前時畫中見。   <br />   白髮呼韓感漢恩，寧胡謾號閼支尊。氈裘肉食本異俗，不如但嫁巫山村。   <br />   黃沙白雪無城闕，手冷鶤弦夜彈歇。相隨萬里到穹廬，隻有長門舊時月。   <br />   妾語還憑歸使傳，妾身沒虜不須憐。願君莫殺毛延壽，留畫商巖夢里賢。  </p>  <p align=\"center\">   <font color=\"#FF6600\">    <strong>烏夜啼</strong>   </font>   <br />   啼烏驚多棲未久，半起疏桐上高柳。燈下佳人顰淺眉，機中少婦停纖手。   <br />   月入空閨夜欲深，數聲猶似聽君琴。  </p>  <p align=\"center\">   <font color=\"#FF6600\">    <strong>行路難三首</strong>   </font>   <br />   其一   <br />   君不見，盤中鯉，暫失風濤登俎几。君不見，枝上蜩，才出糞壤淩雲霄。   <br />   推移變化詎可測？勿謂明日同今朝。出乘高車入大馬，半是當年徒步者。   <br />   范叔曾逃客溺餘，衛青亦在人笞下。悠悠行路莫相欺，為雌為雄未可知。   <br />   其二   <br />   危莫若編虎鬚，險莫若觸鯨牙。行路之難復過此，前有瞿塘後褒斜。   <br />   杯酒朝歡，矛刃夕加。恩仇反覆間，楚漢生一家。鉤弋死雲陽，鴟夷棄江沙。   <br />   所以賢達人，高飛不下避網罝。行路難，堪歎嗟。   <br />   其三   <br />   雕林玉案刺繡茵，宜城酒多光照春。坐留北方之上客，歌侑南國之佳人。   <br />   盛時徂流若川水，榮貴長存竟誰是？魏帝高台碧瓦空，梁王故苑黃塵起。   <br />   世人傾奪首未回，可憐不飲摐纍纍。  </p>  <p align=\"center\">   <font color=\"#FF6600\">    <strong>劉生</strong>   </font>   <br />   結客諸陵下，平生好排難。鵜瑩白楊刀，鵲驚黃柘彈。   <br />   投瓊遠邸夜，擊築高樓旦。念無可報恩，空椎車壁歎。  </p>  <p align=\"center\">   <font color=\"#FF6600\">    <strong>怨歌行</strong>   </font>妾始充下陳，嬌客常自持。上宮三千妓，一一妒蛾眉。   <br />   弦急有斷聲，鏡暗無妍姿。遂令開時花，遽作落後枝。   <br />   昨夕歌吹歡，今夕蛩語悲。從來班倢妤，不勝趙昭儀。  </p>  <p align=\"center\">   <font color=\"#FF6600\">    <strong>雉子班</strong>   </font>   <br />   雉子班，雊朝陽，低飛蓬蒿隱文章。五步一啄，於彼山樑。   <br />   爭雄決鬥憤氣張，好勇守介性之良。安能受馴畜，斂翼自摧傷？  </p>  <p align=\"center\">   <font color=\"#FF6600\">    <strong>蒿里</strong>   </font>   <br />   素驂駕廣柳，蕭蕭出城嵒。玄廬儼象設，猶恐死有神。   <br />   古原閉愁冤，荒草不得春。一作泉下客，長違室中親。   <br />   昔興每待旦，今臥焉知晨？斂衣已成灰，含貝仍作塵。   <br />   家門諒不遠，欲歸竟何因？平生所愛物，娛玩由他人。   <br />   哀哉此里中，同逝壯老均！聖賢亦豈免？聞道庶可珍。  </p>  <p align=\"center\">   <font color=\"#FF6600\">    <strong>薊門行</strong>   </font>   <br />   行行光祿塞，望望單于台。天寒水草盡，萬里孤軍來。   <br />   中國多荒土，窮邊何用開？  </p>  <p align=\"center\">   <font color=\"#FF6600\">    <strong>巫山高</strong>   </font>   <br />   巴山西上巫峽深，奇峰十二江之陰。陽雲高台不可尋，但見丹楓碧樹攢幽林。   <br />   昔聞瑤姬在其下，月為環玦風為襟。空山久獨居，偶感襄王心。   <br />   楚宮閉秋夢，彷彿來同衾。神仙會遇當有道，豈效世俗成荒淫？   <br />   千秋遺賦應多恨，暮雨蕭蕭猿自吟。  </p>  <p align=\"center\">   <font color=\"#FF6600\">    <strong>上留田</strong>   </font>   <br />   有弟兄不見憐，上留田。行泣念彼先人，上留田。弟寒衣不蔽身，上留田。   <br />   兄富出乘華軒，上留田。死而棺槨不全，上留田。他人為葬古原，上留田。   <br />   我行見此孤墳，上留田。白楊一何翻翻！上留田。人生孰無弟昆？上留田。   <br />   爾獨大義不敦，上留田。鄰人之歌悲不可聞，上留田。  </p>  <p align=\"center\">   <font color=\"#FF6600\">    <strong>董逃行</strong>   </font>   <br />   史侯稱臣董侯立，山東義師烽火急。羌兒夾輦奉西遷，百姓驅隨棄村邑。   <br />   蓽圭苑中高作營，千里不復聞雞鳴。舊宮焚燒無片瓦，黃金盡出諸陵下。   <br />   長安城頭日欲晡，董逃歌殘歌布乎？  </p>  <p align=\"center\">   <font color=\"#FF6600\">    <strong>碧玉歌</strong>   </font>   <br />   碧玉小家女，初無珠翠妝。感郎相顧重，朽質自生光。  </p>  <p align=\"center\">   <font color=\"#FF6600\">    <strong>堂上歌行</strong>   </font>   <br />   堂上歌，歌南山，主人為歡仰客顏。翠帷夜捲出兩鬟，移樽更飲花樹間。   <br />   花樹間，有明月。客不醉，歌不歇。  </p>  <p align=\"center\">   <font color=\"#FF6600\">    <strong>隴頭水</strong>   </font>   <br />   人間何處無流水，偏到隴頭愁入耳。夜雜羌歌明月中，秋驚漢夢空山裡。   <br />   隴阪崎嶇九回折，聲隨到處長嗚咽。欲照愁顏畏水渾，前軍曾洗金創血。   <br />   回頭千里是長安，征人淚枯流不乾。  </p>  <p align=\"center\">   <font color=\"#FF6600\">    <strong>少年行二首長</strong>   </font>   <br />   其一   <br />   官侍長楊拜夕郎，況憑內寵在椒房。賜金十萬身無用，乞作胡姬一日妝。   <br />   其二   <br />   下直平明出禁門，笑提博局伴王孫。寶刀不敢將輸卻，明日沙場欲報恩。  </p>  <p align=\"center\">   <font color=\"#FF6600\">    <strong>芳樹</strong>   </font>   <br />   葳蕤映華闥，窈窕臨清沼。風姿巧弄春，露氣微含曉。   <br />   垂條拂過騎，翳葉留歸鳥。忽憶共攀人，徘徊行獨繞。  </p>  <p align=\"center\">   <font color=\"#FF6600\">    <strong>放歌行</strong>   </font>   <br />   泰山玉檢書成功，芝房正奏甘泉宮。漢家五葉號全盛，有似白日初當中。   <br />   雄雞天上啼清曙，春滿咸陽萬家樹。諸侯客子盡西來，隻道明時苦難遇。   <br />   褐衣不脫見至尊，立談一刻皆承恩。賡詩已上柏梁殿，獻賦還過金馬門。   <br />   大道易登平若砥，始信青雲才尺咫。共喜嚴徐得寵榮，未容絳灌生讒毀。   <br />   丹詔仍聞訪草萊，皇心務欲攬群材。嗟君猶在新豐邸，日暮空歌歸去來。  </p>  <p align=\"center\">   <font color=\"#FF6600\">    <strong>空城雀</strong>   </font>   <br />   空城雀，何侷促？城頭飛，城下宿。百匝得一枝，千啄逢一粟。   <br />   眾雛隨啾啁，所欲各易足。不須羨彼珍羽禽，翩翩高集珠樹林。   <br />   一朝身陷虞羅裡，回首空城不如爾。  </p>  <p align=\"center\">   <font color=\"#FF6600\">    <strong>相逢行</strong>   </font>   <br />   沽酒渭橋邊，平陵俠少年。相逢各有贈，寶劍與金鞍。  </p>  <p align=\"center\">   <font color=\"#FF6600\">    <strong>妾薄命</strong>   </font>   <br />   寂寞復寂寞，秋風吹羅幕。玉階有微霜，桂樹花已落。   <br />   昔為捲衣女，承歡在瑤閣。棄魚感淚多，當熊慚力弱。   <br />   寧知色易老，難求黃金藥。宮深去天遠，憂思將何托？   <br />   君恩非不深，妾命自輕薄。微軀願有報，和親死沙漠。  </p>  <p align=\"center\">   <font color=\"#FF6600\">    <strong>神仙曲</strong>   </font>   <br />   上清真人古仙子，保神煉魄從無始。眉上霜毫如髮長，幾見金烏日中死。   <br />   東遊不肯居蓬萊，滄海頃刻飛黃埃。金輿玉座儼何處？鬱藍天上彌羅台。   <br />   碧桃落盡花無數，一笑虛空捲煙霧。鳥篆玄文世莫窺，茂陵還掩蓬斜露。  </p>  <p align=\"center\">   <font color=\"#FF6600\">    <strong>結客少年場行</strong>   </font>   <br />   結客須結遊俠兒，借身報仇心不疑。千金買得利匕首，摩挲誓許酬相知。   <br />   白馬縵胡纓，行行人盡止。朝游洛北門，暮醉秦東市。   <br />   感君在一言，不惜為君死。朱家曾脫季將軍，田光終酬燕太子。   <br />   君不見、魏其盛時客滿門，自言一一俱銜恩。   <br />   魏其既罷誰復見，養士堂中塵網遍。始知結客難，徒言意氣傾南山。   <br />   食君之祿有弗報，何況區區杯酒間。結客不必皆薦紳，緩急叩門誰可親。   <br />   屠沽往往有奇士，慎勿相輕閭里人。  </p>  <p align=\"center\">   <font color=\"#FF6600\">    <strong>長相思</strong>   </font>   <br />   長相思，思何長！愁如天絲遠悠揚，搖風曳日不可量。   <br />   不能絆去足，唯解結離腸。   <br />   關山碧雲看欲暮，空幃坐掩荃蘭香。長相思，思何長！  </p>  <p align=\"center\">   <font color=\"#FF6600\">    <strong>君馬黃</strong>   </font>   <br />   君馬黃，我馬玄。君馬金匼匝，我馬錦連乾。兩馬喜遇皆嘶鳴，何異主人相見情。   <br />   長安大道可並轡，莫誇得意爭先行。搖鞭共踏落花去，燕姬酒壚在何處？  </p>  <p align=\"center\">   <font color=\"#FF6600\">    <strong>團扇郎</strong>   </font>   <br />   團扇團且潔，人言似明月。明月豈得如？長圓不曾闕。  </p>  <p align=\"center\">   <font color=\"#FF6600\">    <strong>楊白花</strong>   </font>   <br />   楊白花，太輕薄。不向宮中飛，卻度江南落。美人踏踏連臂歌，山長水闊奈爾何。   <br />   奈爾何，春欲晚，何不飛去仍飛返。洛陽樹，多啼鴉。愁殺人，楊白花。  </p>  <p align=\"center\">   <font color=\"#FF6600\">    <strong>門有車馬客行</strong>   </font>   <br />   門有車馬客，乃是故鄉士。昔別各壯顏，今見不相似。   <br />   上堂敘情親，拜跪出妻子。對案未能食，歷歷問桑梓。   <br />   當時同遊人，十有八九死。松柏長新墳，荊棘生故址。   <br />   歡言方未終，悲感還復始。因思興謝端，歎息不能止。  </p>  <p align=\"center\">   <font color=\"#FF6600\">    <strong>估客詞</strong>   </font>   <br />   上客荊州商，小婦揚州娼。金多隨處樂，不是不思鄉。  </p>  <p align=\"center\">   <font color=\"#FF6600\">    <strong>擢歌行</strong>   </font>   <br />   溶漾漢潭清，搴荷趁浪平。船輕知體弱，簪滑見鬟傾。   <br />   落日懸江思，浮雲結浦情。去從千葉隱，歸愛一花迎。   <br />   吳歈並子夜，誰似棹歌聲？  </p>  <p align=\"center\">   <font color=\"#FF6600\">    <strong>雞鳴歌</strong>   </font>   <br />   北斗城頭北斗低，萬家夢破一聲雞。馬蹄踏踏車轆轆，闕下連趨市中逐。   <br />   雄雞安得噤爾聲，利名少息世上爭，漫漫夜長人不驚。  </p>  <p align=\"center\">   <font color=\"#FF6600\">    <strong>華山畿</strong>   </font>   <br />   華山畿，牛車止。不同生，可同死。棺開棺開，與郎去來。  </p>  <p align=\"center\">   <font color=\"#FF6600\">    <strong>長安有狹斜行</strong>   </font>   <br />   長安有狹斜，狹斜僅容騎。路逢兩俠童，回鞭問君第。   <br />   君第渭橋西，易覓難復迷。長子侍溫室，次子籍金閨。   <br />   少子備宿衛，光耀與兄齊。三子每來返，雜遝擁輪蹄。   <br />   大婦彈鶤雞，中婦舞前溪。小婦勸杯酒，能唱白銅鞮。   <br />   丈人莫遽起，庭樹未烏棲。  </p>  <p align=\"center\">   <font color=\"#FF6600\">    <strong>雙桐生空井</strong>   </font>   <br />   雙生碧玉樹，並覆黃金井。根通夕潤深，葉帶朝光冷。   <br />   應有感秋人，時來鑒愁影。  </p>  <p align=\"center\">   <font color=\"#FF6600\">    <strong>征婦怨</strong>   </font>   <br />   良人不願封侯印，虎符遠發當番陣。幾夜春閨惡夢多，竟得將軍軍覆信。   <br />   身沒猶存舊戰衣，東家火伴為收歸。妾生不識邊庭路，尋骨何由到武威。   <br />   紙幡剪得招魂去，只向當時送行處。  </p>  <p align=\"center\">   <font color=\"#FF6600\">    <strong>襄陽樂</strong>   </font>   <br />   門前黃柳鴉雛宿，羅幌低垂婢擎燭。懸璫結佩略妝成，日莫相邀漢江曲。   <br />   水靜花寒月小明，舟中樓上鬥歌聲。腸斷年年大堤路，南商行過北商行。  </p>  <p align=\"center\">   <font color=\"#FF6600\">    <strong>飲酒樂</strong>   </font>   <br />   七弦五弦角奏，一觴兩觴羽行。且樂眼中人聚，莫憂頭上天傾。  </p>  <p align=\"center\">   <font color=\"#FF6600\">    <strong>長安道</strong>   </font>   <br />   長樂鐘聲動，平津樹色開。中郎長戟衛，丞相小車來。   <br />   新成賜將第，更築候神台。誰念公車客，空懷作賦才。  </p>  <p align=\"center\">   <font color=\"#FF6600\">    <strong>悲歌</strong>   </font>   <br />   征途險巇，人乏馬饑。貧少不如富老，美游不如惡歸。   <br />   浮雲隨風，零亂四野。仰天悲歌，泣數行下。   <br />   <br />   <font color=\"#FF6600\">    <strong>楚妃歎</strong>   </font>   <br />   章華台前楚江水，月色墮煙烏欲起。六宮不敢解羅衣，獵火照山君未歸。  </p>  <p align=\"center\">   <font color=\"#FF6600\">    <strong>白頠詞二首</strong>   </font>   <br />   其一   <br />   白頠出自吳女工，著來色與素體同。舞時偏向江渚宮，長袖拂起微有風。   <br />   觴催管促四座中，攬裾徘徊慘曲終，玉階夜寒零露濃。   <br />   其二   <br />   出後閣，臨前楹，舞衣皎皎潔且輕。飄如白雲向空行，回腰流目君已傾。   <br />   華燈吐焰欺月明，喧嘩不聞遺佩聲。   <br />   茱萸實，紅蘭葉。千秋歡樂長如此，妾身得向君前死。  </p>  <p align=\"center\">   <font color=\"#FF6600\">    <strong>呵那瑰</strong>   </font>   <br />   牛羊草漫野，大帳天山下。十萬控弦兒，聞箛齊上馬。  </p>  <p align=\"center\">江南意   <br />   妾本南國姝，父母愛如珠。貌豈慚明鏡，身才稱短襦。   <br />   學成採蓮唱，曉出橫塘上。舟小復身輕，隨風兩搖蕩。   <br />   歸時曲岸傍，恰見貴游郎。輟歌欲轉棹，花淺不堪藏。   <br />   將嗔卻成哂，相問那能隱。雖憐郎意深，終嫌妾家近。   <br />   回首各盈盈，南湖月又生。煙波三十里，都是斷腸情。  </p>  <p align=\"center\">   <font color=\"#FF6600\">    <strong>猛虎行</strong>   </font>   <br />   陰風吹林烏鵲悲，猛虎欲出人先知。目光烔烔當路坐，將軍一見弧矢墮。   <br />   幾家插棘高作門，未到日沒收豬豚。猛虎雖猛猶可喜，橫行只在深山裡。  </p>  <p align=\"center\">   <font color=\"#FF6600\">    <strong>湘中弦</strong>   </font>   <br />   涼風裊裊月粼粼，竹色蘭香秋水濱。一夜猿聲流淚盡，黃陵祠下泊舟人。  </p>  <p align=\"center\">   <font color=\"#FF6600\">    <strong>燕燕于飛</strong>   </font>   <br />   燕燕何處飛，相見江南路。蘋香細雨春，柳色芳煙暮。   <br />   才從箔外歸，復向舟前度。莫入未央宮，身輕有人妒。  </p>  <p align=\"center\">   <font color=\"#FF6600\">    <strong>浮游花</strong>   </font>   <br />   宛宛庭中花，狂風忽吹去無涯。上入逍遙之雲天，下沒慘淡之泥沙。   <br />   開落本同何足歎，升沉偶異自堪嗟。   <br />   <br />   <font color=\"#FF6600\">    <strong>野田行</strong>   </font>   <br />   白楊樹下誰家墳，火燒野草碑無文。路傍尚臥雙石馬，行人指是故將軍。   <br />   當時發卒開陰宅，千車送葬城南陌。子孫今去野人來，高處牧羊低種麥。   <br />   平生意氣安在哉，棘叢暮雨棠梨開。百年富貴何足恃，雍門之琴良可哀。  </p>  <p align=\"center\">   <font color=\"#FF6600\">    <strong>邯鄲才人嫁為廝養卒婦</strong>   </font>   <br />   妾能擫趙瑟，舊得君王眷。更衣直夜房，侍酒登春殿。   <br />   出宮非故顏，里婦猶相羨。叢台罷往夢，破屋流螢見。   <br />   末路多若斯，紛紛貴成賤。   <br />   <br />   <font color=\"#FF6600\">    <strong>涼州詞二首</strong>   </font>   <br />   其一   <br />   蓬婆城下淨無花，慘慘黃雲漠漠沙。捲葉誰將番曲奏，白頭都護亦思家。   <br />   其二   <br />   關外垂楊早揣秋，行人落日旆悠悠。隴山高處愁西望，只有黃河入海流。  </p>  <p align=\"center\">   <font color=\"#FF6600\">    <strong>虞美人曲</strong>   </font>   <br />   明月帳中泣，悲風營外歌。彷徨夜驚起，何事楚人多。   <br />   回燈擁綠髻，向劍蹙青蛾。效命自無恨，君王其奈何。  </p>  <p align=\"center\">   <font color=\"#FF6600\">    <strong>築城詞</strong>   </font>   <br />   去年築城卒，霜壓城下骨。今年築城人，汗灑城下塵。   <br />   大家舉杵莫住手，城高不用官軍守。  </p>  <p align=\"center\">   <font color=\"#FF6600\">    <strong>秦箏曲</strong>   </font>   <br />   嬌弦細語發砑羅，臂動玉釧鳴相和。關雲隴月愁思多。   <br />   愁思多，聽此曲。停蜀琴，罷燕築。  </p>  <p align=\"center\">   <font color=\"#FF6600\">    <strong>從軍行</strong>   </font>   <br />   關中惡少年，占募去防邊。匈奴入寇塞，將軍下自天。   <br />   揚旌三道出，列格五營連。龍城望兵氣，馬邑斷人煙。   <br />   星攢烽夜舉，月偃陣朝圓。渴飲疏勒水，饑飧屬國氈。   <br />   名勇單于憚，功多天子憐。寧令竇車騎，獨擅勒燕然。  </p>  <p align=\"center\">   <font color=\"#FF6600\">    <strong>大梁行</strong>   </font>   <br />   大梁四面平如砥，西去咸陽一千里。魏王此地昔為都，宮闕中天碧雲起。   <br />   車聲轆轆夜未休，帶甲十萬名蒼頭。撞鐘列鼎宴上客，奉金走幣連諸侯。   <br />   信陵真是賢公子，富貴不驕天下士。已訪侯嬴到里門，復迎朱亥經屠市。   <br />   傾身折節世莫同，緩急竟賴斯人功。邯鄲秦軍一椎破，七國震動聞英風。   <br />   古城重過為搔首，幾度秋風落楊柳。沼上應無鴻雁來，苑中隻有狐狸走。   <br />   立馬塵沙日欲昏，悲歌感慨向夷門。豪華多少同銷歇，獨有高名今尚存。   <br />   <br />   <font color=\"#FF6600\">    <strong>東飛伯勞歌</strong>   </font>   <br />   前飛蜻蜓後飛蝶，桃葉楊枝每相接。誰家季女弄春妍，披煙映日窗戶前。   <br />   金雀雙釵翠羽扇，纈屏黼帳文羅薦。嬌羞年幾十五多，將呈復隱奈愁何。   <br />   流暉倏沒百花暝，空持可憐誰作并。  </p>  <p align=\"center\">   <font color=\"#FF6600\">    <strong>春江花月夜</strong>   </font>   <br />   皓月金波滿，奇花玉樹新。浮輝與流艷，並弄一江春。   <br />   還持誰可比，結綺閣中人。   <br />   <br />   <font color=\"#FF6600\">    <strong>踏歌行</strong>   </font>   <br />   香塵和露踏成泥，花下風寒鬢腳低。夜靜高樓有人聽，起頭一句唱教齊。  </p>  <p align=\"center\">   <font color=\"#FF6600\">    <strong>子夜四時歌</strong>   </font>   <br />   白白復朱朱，芳條罥繡襦。摘來隨女伴，賽鬥不曾輸。  </p>  <p align=\"center\">紅妝何草草，晚出南湖道。不忍便回舟，荷花似郎好。</p>  <p align=\"center\">堂上織流黃，堂前看月光。羞見天孫度，低頭入洞房。</p>  <p align=\"center\">空幃擁壚坐，夜冷微紅滅。郎意似殘灰，無因得重熱。</p>  <p align=\"center\">   <font color=\"#FF6600\">    <strong>迎送神曲</strong>   </font>   <br />   薦芳兮奠醑，斫冰為梁兮葺荷以為宇。神不來兮孰與處？空山愀兮暮多雨。   <br />   渺吾望兮瀟湘，雲冥冥兮水茫茫。有美人兮在堂，盍歸來兮故鄉？   <br />   導赤鯉兮從玄鼉，冷風回兮水驚波。儼靈旗兮來下，巫撫節兮安歌。   <br />   安歌兮未急，倏回鸑兮山之側。   <br />   南有淵兮北有湫，神不留兮我心憂，願歲來兮惠我秋！  </p>  <p align=\"center\">   <font color=\"#FF6600\">    <strong>有所思</strong>   </font>   <br />   有所思，今安在？煙霞迢迢隔南海。昔年遺我翡翠裘，篋中久閉銷光彩。   <br />   宛如神仙在瀛洲，乘濤欲至風引舟。同心之人乃離阻，嗟我處此將何求！  </p>  <p align=\"center\">   <font color=\"#FF6600\">    <strong>籲嗟篇</strong>   </font>   <br />   惻惻抱深隱，靡靡逾崇丘。凜凜歲欲徂，役役車未休。   <br />   不辭車未休，但傷歲莫留。窮陰蔽九野，徒旅同時憂。   <br />   豺虎當路啼，猿猴出林遊。我饑雪作糧，我寒又無裘。   <br />   徒思陽春日，誰返羲和鸑？天時自有常，淚下還復收。   <br />   <br />   <font color=\"#FF6600\">    <strong>擊築吟贈張讚軍</strong>   </font>   <br />   擊築上君堂，君心不可忘。哀聲流易水，憤氣激咸陽。   <br />   不向諸侯座，寧來刺客場。今朝特前奏，為我一停觴。  </p>  <p align=\"center\">   <font color=\"#FF6600\">    <strong>苦哉遠征人</strong>   </font>   <br />   悠悠荷戈子，謫發事遠征。遠征無窮期，千里萬里程。   <br />   瞻鬥知鄉遠，覽物誤歲更。霜露鑠饑膚，弊鎧蟣虱生。   <br />   況茲三邊膚，驕黠未易平。聞笳已心摧，赴刃仍骨驚。   <br />   軍興有嚴誅，賤命顧自輕。區區在行間，敢望竹帛名？   <br />   奈何久不還？主將功未成。誰憐城南室？思婦感鵲聲。  </p>  <p align=\"center\">   <font color=\"#FF6600\">    <strong>愛妾換馬曲</strong>   </font>   <br />   出帷掩紅袂，離廄結青絲。我取躡雲足，君憐羞月姿。   <br />   惟當樹功業，詎必戀恩私？回首各已遠，春山將暮時。  </p>  <p align=\"center\">   <font color=\"#FF6600\">    <strong>美人磨鏡詞</strong>   </font>   <br />   匣中舊鏡龍蟠背，昏盡如同月逢晦。尋得街頭負局翁，粉鉛和汞拭青銅。   <br />   須臾瑩徹無纖翳，試整朝來暗梳髻。光明還在隻如新，悔向塵埃久相棄。   <br />   明日照儂自畫眉，不須問郎宜不宜。  </p>  <p align=\"center\">   <font color=\"#FF6600\">    <strong>野老行</strong>   </font>   <br />   桑扈初鳴麥花落，大家小家蠶滿箔。村中無吏夜捉人，老身醉歸行失腳。   <br />   自從明府一下車，短衣糲飯即有餘。姓名免籍弓弩手，新婦辟纑兒讀書。   <br />   縣門前頭柳飛絮，春風又隨官馬去。雞鳴相送拜道邊，願公受取一大錢。  </p>  <p align=\"center\">   <font color=\"#FF6600\">    <strong>秋江曲送顧使君</strong>   </font>   <br />   秋江月滿秋潮大，江上行人待潮過。別離休說渡江難，半日順風船穩坐。   <br />   楚江茫茫葭平，使君來時雄雉鳴。子弟從軍隔江去，幾家猶住夕陽城。   <br />   水田雖荒飯常足，芡米夜舂二十斛。誰道繁華不及前，戶無徵稅官無獄。   <br />   渡江渡江君莫留，江北樂似江南秋。  </p>  <p align=\"center\">   <font color=\"#FF6600\">    <strong>湖州歌送陳太守</strong>   </font>   <br />   草茫茫，水汩汩。上田蕪，下田沒。中田有麥牛尾稀，種成未足輸官物。   <br />   候來桑下搖玉珂，聽儂試唱湖州歌。湖州歌，悄終闋。幾家愁苦荒村月。  </p>  <p align=\"center\">   <font color=\"#FF6600\">    <strong>鑿渠謠</strong>   </font>   <br />   鑿渠深，一十尋。鑿渠廣，八十丈。   <br />   鑿渠未苦莫嗟籲，黃河曾開千丈餘。君不見，賈尚書。  </p>  <p align=\"center\">   <font color=\"#FF6600\">    <strong>荊門壯士歌</strong>   </font>   <br />   水洶洶，冰差差，荊門葉黃杪秋時。上有騰攫之猿猱，下有饞嚼之蛟螭。   <br />   悲哉此路難，孰敢徑渡之？三撫髀，壯士起，劍風騷勞發上指。   <br />   仰天長歌不見星，哀鴻夕叫雲冥冥。  </p>  <p align=\"center\">   <font color=\"#FF6600\">    <strong>城虎詞</strong>   </font>   <br />   候潮門開啼早鴉，有虎忽入居人家。母兒畏竄雞犬伏，排籬突戶誰能遮？   <br />   獰風動樹初哮吼，驚起東營捉生手。怒拔長戈試一舂，目光落地倀魂走。   <br />   南山藜藿深冥冥，白日橫行誰敢攖？胡為離窟來城市？   <br />   牙爪雖全不能恃。君不見，壯士遭急縛，失路窮時亦如此。  </p>  <p align=\"center\">   <font color=\"#FF6600\">    <strong>寒夜吟</strong>   </font>   <br />   月下凍痕生綠井，隔林霜片飛無影。樹枝風息轉迎寒，愁人如鳥棲未安。   <br />   夜短夜長應獨覺，熒熒殘燭嗚嗚角。  </p>  <p align=\"center\">   <font color=\"#FF6600\">    <strong>戍婦詞</strong>   </font>   <br />   妾在當奉姑，郎行當報君。男女各有役，死生從此分。  </p>  <p align=\"center\">   <font color=\"#FF6600\">    <strong>羈旅行</strong>   </font>   <br />   馬頭北風吹地白，手冷時驚墮鞭策。隻堠欲來雙堠過，客程不盡關山多。   <br />   狐狸縱橫古城壞，旗折官亭無酒賣。土風處處殊故園，鄉音隻聞僮僕言。   <br />   天涯歲晚無相識，囊金已空歸不得。暝投人家自炊黍，土屋青燈雁啼雨。   <br />   此時暫解羈旅憂，夢與家人夜深語。人生出門即苦辛，何況長為萬里身？   <br />   遠遊縱得功名好，不如貧賤鄉中老。  </p>  <p align=\"center\">   <font color=\"#FF6600\">    <strong>小長干曲</strong>   </font>   <br />   郎採菱葉尖，妾採荷葉圓。石城愁日暮，各自撥歸船。  </p>  <p align=\"center\">   <font color=\"#FF6600\">    <strong>春江行</strong>   </font>   <br />   春江南北疑無岸，綠草綠波連不斷。一女紅妝出浣紗，恰如鏡裡見桃花。   <br />   裌衣猶冷過寒食，雲度春陰半江黑。浦口風多潮正深，輕舟搖蕩似人心。   <br />   鷓鴣暮啼歸路遠，飛絮茫茫楚王苑。  </p>  <p align=\"center\">   <font color=\"#FF6600\">    <strong>寄衣曲二首</strong>   </font>   <br />   其一   <br />   郎寒甚妾寒，持衣向燈泣。不是手縫遲，綿多針線澀。   <br />   其二   <br />   賜袍非不暖，妾製稱郎身。寄去龍堆遠，端愁到已春。  </p>  <p align=\"center\">   <font color=\"#FF6600\">    <strong>廢宅行</strong>   </font>   <br />   鳴珂坊里將軍第，列戟齊收朱戶閉。里媼逢人說舊時，有廬被奪廣園池。   <br />   今年沒入官為主，散盡堂中義宅貌。廚煙久斷無粱肉，群鼠饑來入鄰屋。   <br />   官封未與別人居，日日閒苔雨添綠。曲閣深沉接後房，畫屏生色暗無光。   <br />   尋常不敢偷窺處，守卒時來拾墜璫。春風多少奇花樹，又有豪家移得去。  </p>  <p align=\"center\">   <font color=\"#FF6600\">    <strong>青樓怨</strong>   </font>   <br />   浴金熏爐鏤玉奩，蘭香今夜為君添。烏棲黃昏烏起曙，才見道來還道去。  </p>  <p align=\"center\">   <font color=\"#FF6600\">    <strong>聞角吟</strong>   </font>   <br />   驚起黃榆塞下鴻，一聲鳴軋戍樓空。此時吹動關山意，十萬征人歸夢中。   <br />   玉帳尋弓夜初起，月白不知霜似水。餘聲散作滿天愁，風吹不入單于壘。  </p>  <p align=\"center\">   <font color=\"#FF6600\">    <strong>刺促行</strong>   </font>   <br />   刺促復刺促，天高白日速。黃鵠長苦饑，烏鳶飛食肉。   <br />   促刺復促刺，長途多荊棘。但見今人行，不見古人跡。  </p>  <p align=\"center\">   <font color=\"#FF6600\">    <strong>牧牛詞</strong>   </font>   <br />   爾牛角彎環，我牛尾禿速。共拈短笛與長鞭，南隴東岡去相逐。   <br />   日斜草遠牛行遲，牛勞牛饑唯我知。牛上唱歌牛下坐，夜歸還向牛邊臥。   <br />   長年牧牛百不憂，但恐輸租賣我牛。  </p>  <p align=\"center\">   <font color=\"#FF6600\">    <strong>捕魚詞</strong>   </font>   <br />   後網初沉前網起，夫婦生來業淘水。忽驚網重力難牽，打得長魚滿船喜。   <br />   不教持賣去南津，且向江頭祭水神。願得年年神作主，無事全家臥煙雨。   <br />   不論城中魚貴賤，換得酒歸儂不怨。  </p>  <p align=\"center\">   <font color=\"#FF6600\">    <strong>養蠶詞</strong>   </font>   <br />   東家西家罷來往，晴日深窗風雨響。二眠蠶起食葉多，陌頭桑樹空枝柯。   <br />   新婦守箔女執筐，頭髮不梳一月忙。三姑祭後今年好，滿簇如雲繭成早。   <br />   簷前繰車急作絲，又是夏稅相催時。  </p>  <p align=\"center\">   <font color=\"#FF6600\">    <strong>射鴨詞</strong>   </font>   <br />   射鴨去，清江曙。射鴨返，回塘晚。秋菱葉爛煙雨晴，鴨群未下媒先鳴。   <br />   草翳低遮竹弓彀，水冷田空鴨多瘦。行舟莫來使鴨驚，得食忘猜正相鬥。   <br />   觜唼唼，毛暐暐，潛機一發那得知。  </p>  <p align=\"center\">   <font color=\"#FF6600\">    <strong>伐木詞</strong>   </font>   <br />   竹擔挑多兩肩赤，礪斧時尋澗邊石。老夫氣力秋漸衰，易斫喜有枯林枝。   <br />   白雲無人暗空谷，遠聲丁丁如啄木。暮歸待伴不獨行，前途虎多荊棘生。   <br />   長年不曾到城府，聞比山中路尤阻。  </p>  <p align=\"center\">   <font color=\"#FF6600\">    <strong>打麥詞</strong>   </font>   <br />   雉雛高飛夏風暖，行割黃雲隨手斷。疏莖短若牛尾垂，去冬無雪不相疑。   <br />   場頭負歸日色白，穗落連枷聲拍拍。呼兒打曬當及晴，雨來怕有飛蛾生。   <br />   臥驅鳥雀非愛惜，明年好收從爾食。  </p>  <p align=\"center\">   <font color=\"#FF6600\">    <strong>採茶詞</strong>   </font>   <br />   雷過溪山碧雲暖，幽叢半吐槍旗短。銀釵女兒相應歌，筐中摘得誰最多？   <br />   歸來清香猶在手，高品先將呈太守。竹爐新焙未得嘗，籠盛販與湖南商。   <br />   山家不解種禾黍，衣食年年在春雨。  </p>  <p align=\"center\">   <font color=\"#FF6600\">    <strong>賣花詞</strong>   </font>   <br />   綠盆小樹枝枝好，花比人家別開早。陌頭擔得春風行，美人出簾聞叫聲。   <br />   移去莫愁花不活，賣與還傳種花訣。餘香滿路日暮歸，猶有蜂蝶相隨飛。   <br />   買花朱門幾回改，不如擔上花長在。  </p>  <p align=\"center\">   <font color=\"#FF6600\">    <strong>洞房曲</strong>   </font>   <br />   洞房香吐合昏花，月轉勾欄啼乳鴉。今宵有酒留君醉，不信娼家勝妾家。  </p>  <p align=\"center\">   <font color=\"#FF6600\">    <strong>待月詞</strong>   </font>   <br />   漏板敲愁夜驚冷，露井桃花濕無影。海風吹星銷碧煙，羿妃妝遲鏡未懸。   <br />   素鸞不來桂香死，雲外紫篁呼夢起。瓊樓欲開天半紅，徘徊望拜娥池東。   <br />   蘭閨未返燈寒後，恰似前宵待郎久。  </p>  <p align=\"center\">   <font color=\"#FF6600\">    <strong>惜花歎</strong>   </font>   <br />   惜花不是愛花嬌，賴得花開伴寂寥。樹樹長懸鈴索護，叢叢頻引鹿盧澆。   <br />   幾回欲折花枝嗅，心恐花傷復停手。每來花下每題詩，不到花前不持酒。   <br />   準擬看花直盡春，春今未盡已愁人。才留片萼依前砌，全落千英過別鄰。   <br />   懊惱園中妒花女，畫幡不禁狂風雨。流水殘香一夜空，黃鸝魂斷無言語。   <br />   縱有星星在蘚衣，拾來已覺損光輝。只應獨背東窗臥，夢裡相隨高下飛。  </p>  <p align=\"center\">   <font color=\"#FF6600\">    <strong>照鏡詞</strong>   </font>   <br />   君家青銅鏡，價重比黃金。空持照人面，不持照人心。  </p>  <p align=\"center\">   <font color=\"#FF6600\">    <strong>田家行</strong>   </font>   <br />   草茫茫，水汩汩。上田蕪，下田沒。中田有禾穗不長，狼藉只供鳧雁糧。   <br />   雨中摘歸半生濕，新婦舂炊兒夜泣。  </p>  <p align=\"center\">   <font color=\"#FF6600\">    <strong>憶遠曲</strong>   </font>   <br />   揚子津頭風色起，郎帆一開三百里。江橋水柵多酒壚，女兒解歌山鷓鴣。   <br />   武昌西上巴陵道，聞郎處處經過好。櫻桃熟時郎不歸，客中誰為縫春衣。   <br />   陌頭空問琵琶卜，欲歸不歸在郎足。郎心重利輕風波，在家日少行路多。   <br />   妾今能使烏頭白，不能使郎休作客。  </p>  <p align=\"center\">   <font color=\"#FF6600\">    <strong>金井怨</strong>   </font>   <br />   照水羞見影，汲水嫌手冷。閒立梧桐陰，烏啼秋夜永。  </p>  <p align=\"center\">   <font color=\"#FF6600\">    <strong>送客曲</strong>   </font>   <br />   送客車在門，勸客杯在手。明日長安花，今夜宜城酒。   <br />   願客飲此勿復辭，我無黃金為客壽。人生無處無弟兄，鄉里刺促誰知名？   <br />   賣書買得百金劍，有身須向關山行。   <br />   馬四蹄，車兩轂，行人欲發休躑躅，嘐嘐雞鳴赤日旭。  </p>  <p align=\"center\">   <font color=\"#FF6600\">    <strong>里巫行</strong>   </font>   <br />   里人有病不飲藥，神君一來疫鬼卻。走迎老巫夜降神，白楊赤鯉縱橫陳。   <br />   男女慇勤案前拜，家貧無餚神勿怪。老巫擊鼓舞且歌，紙錢索索陰風多。   <br />   巫言汝壽當止此，神念汝虔賒汝死。送神上馬巫出門，家人登屋啼招魂。  </p>  <p align=\"center\">   <font color=\"#FF6600\">    <strong>主客行</strong>   </font>   <br />   主人楚歌客楚舞，落日黃雲雁聲苦。笑拂腰間寶劍光，美人滿堂色如土。   <br />   大兒北海人中奇，小兒能讀曹娥碑。相逢且莫歎貧賤，但願有酒無別離。   <br />   君不見平原墓上生秋草，國士無窮道傍老。  </p>  <p align=\"center\">   <font color=\"#FF6600\">    <strong>春夜詞</strong>   </font>   <br />   杏煙濕鬢鞦韆下，銀蠟光寒曲屏畫。數漏閒過每睡時，月明微見墮游絲。   <br />   欲歸自踏娉婷影，風動玉釵花亦冷。屋貯嬌愁鎖幔紗，青絲嘶騎醉誰家。   <br />   管弦不動空台榭，夢與烏衣語中夜。  </p>  <p align=\"center\">   <font color=\"#FF6600\">    <strong>新弦曲</strong>   </font>   <br />   舊弦解，新弦張，冰絲牽愁六尺長。寬急頻從指邊聽，金雁參差移不定。   <br />   新弦響高調勿促，不如舊弦彈已熟。憐新厭舊妾恨深，為君試奏白頭吟。   <br />   他日愁如舊弦棄，泣向羅裙帶頭繫。  </p>  <p align=\"center\">   <font color=\"#FF6600\">    <strong>竹枝歌六首</strong>   </font>   <br />   其一   <br />   蜀山消雪蜀江深，郎來妾去鬥歌吟。峽中自古多情地，楚王神女在山陰。   <br />   其二   <br />   魚復浦上石纍纍，恰似儂心無轉回。船歸莫道上灘惡，自牽百丈取郎來。   <br />   其三   <br />   江水出峽過夔州，長流直到海東頭。郎應若有思家日，應教江水復西流。   <br />   其四   <br />   躑躅花紅鵯鵊飛，黃牛廟下見郎稀。大艑攤錢賣鹽去，短釵簪葉負薪歸。   <br />   其五   <br />   妾愛看花下渚宮，郎思沽酒醉臨邛。春衣未織機中錦，只是長絲那得縫。   <br />   其六   <br />   楓林樹樹有猿啼，若個聽來不慘淒。今夜郎舟宿何處，巴東不在定巴西。  </p>  <p align=\"center\">   <font color=\"#FF6600\">    <strong>轉應詞二首</strong>   </font>   <br />   其一   <br />   雙燕雙燕，去歲今年相見。往來東舍西家，銜得泥中落花。   <br />   花落花落，又在暮寒池閣。   <br />   其二   <br />   疏雨疏雨，綠滿慎蕪洲渚。江南相憶故人，遠水遙山暮春。   <br />   春暮春暮，風急畫船難渡。  </p>  <p align=\"center\">   <font color=\"#FF6600\">    <strong>聞長槍兵至出越城夜投龕山</strong>   </font>   <br />   列藩遏戎亂，駐鉞實此州。如何殺大將，王師自相仇。   <br />   我來亂始定，城郭氣尚愁。又聞有鄰兵，倉卒豈敢留。   <br />   促還出西門，天寒絕行甗。古戍暗雨雪，旌旗暮悠悠。   <br />   野屋閉不守，澤田棄誰收。居人且奔逃，遊子安得休。   <br />   逶迤蒼山去，泱漭玄雲浮。人虎爭夜行，風榛嘯巖幽。   <br />   我徒戒相親，一失未易求。饑拾谷口栗，寒燒澗中槱。   <br />   神迷路多迂，再宿達海陬。雖嘗登頓勞，倖免迫辱憂。   <br />   聖尼畏於匡，嗟我敢有尤。但慚去越早，不遂名山游。  </p>  <p align=\"center\">   <font color=\"#FF6600\">    <strong>登鳳凰山尋故宮遺跡</strong>   </font>   <br />   茲山勢將飛，宮殿壓其上。江潮正東來，朝夕似奔向。   <br />   當時結構意，欲敵汴都壯。我來百年後，紫氣愁不王。   <br />   烏啼璧門空，落葉滿陰障。風悲度遺樂，樹古羅嚴仗。   <br />   行人悼降王，故老怨奸相。蒼天何悠悠，未得問興喪。   <br />   世運今復衰，淒涼一回望。  </p>  <p align=\"center\">   <font color=\"#FF6600\">    <strong>過奉口戰場</strong>   </font>   <br />   路回荒山開，如出古塞門。驚沙四邊起，寒日慘欲昏。   <br />   上有饑鳶聲，下有枯蓬根。白骨橫馬前，貴賤寧復論。   <br />   不知將軍誰，此地昔戰奔。我欲問路人，前行盡空村。   <br />   登高望廢壘，鬼結愁雲屯。當時十萬師，覆沒能幾存。   <br />   應有獨老翁，來此哭子孫。年來未休兵，強弱事併吞。   <br />   功名竟誰成，殺人遍乾坤。愧無拯亂術，佇立空傷魂。  </p>  <p align=\"center\">   <font color=\"#FF6600\">    <strong>春日懷十友詩‧余司馬堯臣</strong>   </font>   <br />   列戟衛嚴關，應無休沐暇。群英罷追游，餘香掩空榭。   <br />   飛花北郭晚，華月南園夜。清景不能同，蹉跎恐年謝。  </p>  <p align=\"center\">   <font color=\"#FF6600\">    <strong>宋軍咨克</strong>   </font>   <br />   看花西澗寺，憶子昔同行。蘭入華觴氣，波泛綠琴聲。   <br />   茲歡隨節逝，離恨坐相嬰。安得重聯騎，射雉出東城。  </p>  <p align=\"center\">   <font color=\"#FF6600\">    <strong>陳孝廉則</strong>   </font>   <br />   徂春易為感，復此棲孤寂。鶯啼遠林雨，悵望鄉園隔。   <br />   客舍換衣晨，僧齋聽鐘夕。知君思正紛，雜英共如積。  </p>  <p align=\"center\">   <font color=\"#FF6600\">    <strong>王隱君行</strong>   </font>   <br />   共此一里居，誰令阻良覿。惆悵步芳園，山櫻還獨摘。   <br />   風含駐花意，雨散流池跡。樽酒不來同，茲晨端可惜。  </p>  <p align=\"center\">   <font color=\"#FF6600\">    <strong>感舊酬宋軍咨見寄</strong>   </font>   <br />   我酒且緩傾，聽君放歌行。君歌意何苦，慷慨陳平生。   <br />   少為鬥雞兒，鮮裘奪春明。走馬出飛彈，撇捩誇身輕。   <br />   氣服諸俠徒，不倚父與兄。落花錦坊南，美人理妝迎。   <br />   綠雲晚不度，樓上鳴瑤箏。酒酣迸五木，脫帽呼輸嬴。   <br />   及壯家已破，狂游恥無成。太白犯紫微，三辰晦光精。   <br />   金鏡偶淪照，干戈起紛爭。中原未失鹿，東海方橫鯨。   <br />   遂尋鬼谷師，從之學言兵。石室得陰符，龍虎隨權衡。   <br />   業成事燕將，遠戍三關營。巖谷雨雪霏，哀獸常夜鳴。   <br />   撫劍起流涕，軍中未知名。奇勳竟難圖，回臨石頭城。   <br />   石頭何壯哉，山盤大江橫。黃旗想王氣，玉樹聞歌聲。   <br />   晚登臨滄觀，惻愴懷古情。覽時識禍機，不因憶蓴羹。   <br />   飄然別戎府，震澤還東征。歸來訪鄉閭，亂餘掩蓬荊。   <br />   舊宅人已改，荒池泉尚清。瘦妻倚寒機，正歎伊威盈。   <br />   從茲謝行役，閒園事躬耕。懶求薦辟書，傲然揖公卿。   <br />   衰蕙吊蟋蟀，柔桑喚鸝珝。閉門節屢變，壯魄空潛驚。   <br />   昔同徒步人，十年擁麾旌。鴻毛獨未順，蹭蹬違霄程。   <br />   知音竟為誰，四海嗟惸惸。齊竽不解奏，楚璞何由呈。   <br />   顧余雖腐儒，當年亦崢嶸。小將說諸侯，捧槃定從盟。   <br />   大欲千萬乘，獻策登蓬瀛。洪瀾阻川途，浮雲蔽天京。   <br />   終焉困澤畔，日暮吟蘺蘅。賤貧此時居，復與喪亂並。   <br />   何殊九月中，嚴霜折枯莖。頗聞君子心，道窮貴益貞。   <br />   己志不獲施，安用軒裳榮。今晨喜逢君，有壺對前楹。   <br />   風日初澹沱，櫻桃作繁英。適意不一醉，屑屑徒悲縈。   <br />   達人若相遇，大笑絕冠纓。  </p>  <p align=\"center\">   <font color=\"#FF6600\">    <strong>答衍師見贈</strong>   </font>   <br />   衍師本儒生，眉骨甚疏峭。軒然出人群，快若擊霜鷂。   <br />   早嘗垂長紳，挾冊誦周邵。欲陳興壞端，往應乞言詔。   <br />   乾綱會中頹，四海起攘剽。仰頭望天扃，氛祲匿羲曜。   <br />   蕃邦日尋兵，纁玉罷朝頫。木顛豈繩維，長往遂淪耀。   <br />   披緇別家人，欲挽首屢掉。超哉休遠徒，高躅願追紹。   <br />   初來北城剎，駐錫問宗要。相逢共宵哦，篝火樹間照。   <br />   篇成出叩缽，鋒疾驚楚僄。我或勸之冠，不答但長笑。   <br />   留連忽中離，名山赴佳召。頗知此行樂，夙志酬歷眺。   <br />   吳峰戴襆登，楚水投文弔。江秋雨鳴瀨，海曙霞發嶠。   <br />   靈奇務窮搜，不憚躡遐徼。東歸始安禪，幽谷斬蓬藋。   <br />   坐敷雲中衾，薜屋一澗繚。前年逐戎旃，野出事田獠。   <br />   是時陰飆作，山黑捲狂燒。不畏猛虎過，車宿傍楓廟。   <br />   聞師隔煙嶺，無寐聽猿叫。晨興雪滿壑，衣濕寒木燎。   <br />   空林斷樵蹤，兀兀見來轎。相邀至巖扉，山竹穿叫條。   <br />   深房煮山藥，乾葉焰風銚。頓釋行旅顏，瓢綠欣飲釂。   <br />   促還不能淹，喧寂歎殊調。邇來竟何成，三十匪年少。   <br />   恨無關弧力，結束從嫖姚。閒坊借書披，危坐似持釣。   <br />   行憂釜見奪，謁恐冠遭溺。逢人戒談時，澀縮刀在鞘。   <br />   軍鼙五月急，市閉無賤糶。壯氣漸欲磨，妻孥困纏繞。   <br />   堂筵賓履疏，暑夕行熠耀。師來贈長句，有譽無鄙誚。   <br />   組章眩芬涘，金奏聆要眇。據梧起豪誦，心疢渾可療。   <br />   回顧平生吟，真咽蚯蚓竅。上天宰玄化，亂治方叵料。   <br />   性命如窮鱗，倘或脫罾蘗。卜居計已決，不待龜灼燋。   <br />   過湖就稻蟹，靜處容不肖。安能效群女，倚恃鬥妍妙。   <br />   詠風或鳴橈，耕月還荷蓨。師當重見尋，東皋一舒嘯。  </p>  <p align=\"center\">   <font color=\"#FF6600\">    <strong>賦得真娘墓送蟾上人之虎丘</strong>   </font>   <br />   色相終壞滅，佳人能久妍。斷碑山寺裡，小塚竹林邊。   <br />   蘭葉春風帶，苔花莫雨鈿。情留吳苑客，夢逐楚台仙。   <br />   高僧方宴坐，身在散花天。  </p>  <p align=\"center\">   <font color=\"#FF6600\">    <strong>雪夜懷周著作</strong>   </font>   <br />   燈照竹林雪，寢齋寒更空。窗間成獨坐，遙想故人同。   <br />   不有孤吟興，寧度此宵中。  </p>  <p align=\"center\">   <font color=\"#FF6600\">    <strong>登西城門</strong>   </font>   <br />   登城望神州，風塵暗淮楚。江山帶睥睨，烽火接樓櫓。   <br />   併吞何時休，百骨易寸土。向來禾黍地，雨露長榛莽。   <br />   不見征戰場，那知邊人苦。馬驚西風笳，鳥散落日鼓。   <br />   嗚嗚城下水，流恨自今古。  </p>  <p align=\"center\">   <font color=\"#FF6600\">    <strong>期家兄宿東湖民家不至</strong>   </font>   <br />   東湖欲上月，寒鳥已棲煙。何處相期宿，柴門汀樹邊。   <br />   未嘗新漉酒，猶望遠來船。誰信姜肱被，今宵還獨眠。  </p>  <p align=\"center\">   <font color=\"#FF6600\">    <strong>宿幻住棲雲堂</strong>   </font>   <br />   窗白鳥聲曉，殘鐘度溪水。此時幽夢迴，獨在空山裡。   <br />   松巖留佛燈，葉地響僧履。余心方正寂，無使群動起。  </p>  <p align=\"center\">   <font color=\"#FF6600\">    <strong>賦永上人紙帳</strong>   </font>   <br />   剡籐裁素幬，坐使諸塵隔。冬室自生溫，寒窗屢更白。   <br />   不隨直省被，長覆棲禪簀。思曾雪夜時，宿伴山中客。  </p>  <p align=\"center\">   <font color=\"#FF6600\">    <strong>陳氏秋容軒</strong>   </font>   <br />   西郊莽迢遞，川樹凝煙景。雨過落紅蕖，斜陽半江冷。   <br />   蟬鳴山欲暗，雁去天逾永。孤客對蕭條，應知鏡中影。  </p>  <p align=\"center\">   <font color=\"#FF6600\">    <strong>月林清影</strong>   </font>   <br />   疏林逗明月，散亂成清影。流藻舞波寒，驚虯翔壑冷。   <br />   雲來稍欲翳，風動紛難整。圓魄忽西傾，愁看墮空境。  </p>  <p align=\"center\">   <font color=\"#FF6600\">    <strong>聞鐘</strong>   </font>   <br />   迢迢煙際發，隱隱巖中應。初來覺寺遙，乍歇看山暝。   <br />   惆悵未眠人，空齋幾回聽。  </p>  <p align=\"center\">   <font color=\"#FF6600\">    <strong>醉歸夜醒聞雨</strong>   </font>   <br />   覺來聞雨聲，燈輝耿殘夜。窗間有危葉，暗助瀟瀟下。   <br />   不記醉歸時，寢齋如客舍。  </p>  <p align=\"center\">   <font color=\"#FF6600\">    <strong>聞晚鶯時在圍城中</strong>   </font>   <br />   昨歲聞孤囀，綠陰山院行。今朝寢齋雨，重聽獨含情。   <br />   西澗多喬木，何為亦到城。  </p>  <p align=\"center\">   <font color=\"#FF6600\">    <strong>西齋池上三詠</strong>   </font>   <br />   葵花   <br />   艷發朱光裡，叢依綠蔭邊。夕同山蕣落，午並海榴燃。   <br />   幽馥流珍簟，鮮輝照藻筵。群芳已謝賞，孤植轉成憐。   <br />   荷葉   <br />   楚服新裁得，吳筒舊製成。圓應問荇菜，密欲翳蓮莖。   <br />   聲中亂雨至，陰下一魚行。桂棹還思折，江南日暮情。   <br />   桐樹   <br />   晴粉朝英墜，涼瓊夏葉舒。鳥啼高樹早，蟾轉薄疏虛。   <br />   朱弦未薦曲，彤管屢題詩。坐恐銷華澤，商吹起前除。  </p>  <p align=\"center\">   <font color=\"#FF6600\">    <strong>游靈巖賦得越來溪</strong>   </font>   <br />   越女游未去，越兵嗟已來。青山舊溪上，無復見樓台。   <br />   過客空惆悵，荷花秋自開。  </p>  <p align=\"center\">   <font color=\"#FF6600\">    <strong>立春前一日喜雪</strong>   </font>   <br />   一冬才見瑞，三白詎須頻。未嫌遲送臘，唯憐預占春。   <br />   積砌猶殘凍，妝苑已芳辰。留更明朝落，梅開欲鬥新。  </p>  <p align=\"center\">   <font color=\"#FF6600\">    <strong>始聞夏蟬</strong>   </font>   <br />   翾翾才得蛻，咽咽未成喧。翳葉誰能見，南風綠繞軒。   <br />   乍驚變節物，還念別郊園。何待當秋聽，方令羈思繁。  </p>  <p align=\"center\">   <font color=\"#FF6600\">    <strong>我昔</strong>   </font>   <br />   我昔在家日，有樂不自知。及茲出門游，始復思往時。   <br />   貧賤為客難，寢食不獲宜。異鄉寡儔侶，僮僕相擁持。   <br />   天性本至慵，強使賦再馳。發言恐有忤，蹈足慮近危。   <br />   人生貴安逸，壯游亦奚為。何當謝斯役，歸守東岡陂。  </p>  <p align=\"center\">   <font color=\"#FF6600\">    <strong>泛南溪二首</strong>   </font>   <br />   其一   <br />   山折水暫旋，山開水仍往。東陂匯初成，秋色彌然廣。   <br />   碧蘿花茸茸，月映石壁上。此夕試沿洄，一理煙中舫。   <br />   其二   <br />   清輝泛悠悠，東與前溪合。菱葉間荷花，風來秋颯颯。   <br />   久行愁寂境，忽有人煙雜。我欲發棹謳，漁師肯相答。  </p>  <p align=\"center\">   <font color=\"#FF6600\">    <strong>曉臥丁校書軒</strong>   </font>   <br />   窗月淡欲失，禋禋逼初曙。屋外鳥聲多，應知有嘉樹。   <br />   殘香掩幽寢，未事澄紛慮。頗似宿東巖，僧齋竹深處。  </p>  <p align=\"center\">   <font color=\"#FF6600\">    <strong>水上盥手</strong>   </font>   <br />   盥手愛春水，水香手應綠。沄沄細浪起，杳杳驚魚伏。   <br />   惆悵坐沙邊，流花去難掬。  </p>  <p align=\"center\">   <font color=\"#FF6600\">    <strong>贈漫客</strong>   </font>   <br />   畸人誠達生，聱叟亦曠士。漫客乃其徒，放意在雲水。   <br />   有山即漫遊，有竹乃漫止。漫吟不求工，漫飲不須美。   <br />   與物無留情，所適皆漫爾。人生本漫寄，何事紛戚喜。   <br />   與子作漫交，逍遙論茲理。  </p>  <p align=\"center\">   <font color=\"#FF6600\">    <strong>秋日端居</strong>   </font>   <br />   秋意日蕭索，郊園霜露餘。出遊無山水，聊復守吾廬。   <br />   巷轍久已斷，山瓢仍屢虛。非甘寂寞者，誰樂此閒居。  </p>  <p align=\"center\">   <font color=\"#FF6600\">    <strong>夢鍾離兩兄</strong>   </font>   <br />   淮水去不極，淮山與偕馳。鍾離兩遷客，路遠歸何期。   <br />   孰云歸無期，此夕乃見之。握手說辛苦，杯觴復同持。   <br />   須臾忽驚別，我夢方自知。雖夢亦足喜，況乃歸來時。  </p>  <p align=\"center\">   <font color=\"#FF6600\">    <strong>雨中留徐七賁</strong>   </font>   <br />   江寒宿雨在，落葉滿村濕。留君繫君艇，莫犯風潮急。   <br />   試問欲歸城，誰家借蓑笠？  </p>  <p align=\"center\">   <font color=\"#FF6600\">    <strong>看刈禾</strong>   </font>   <br />   農工亦云勞，此日始告成。往獲安可後，相催及秋晴。   <br />   父子俱在田，札札鐮有聲。黃雲漸收盡，曠望空郊平。   <br />   日入負擔歸，謳歌道中行。鳥雀亦群喜，下啄飛且鳴。   <br />   今年幸稍豐，私廩各已盈。如何有貧婦，拾穗猶惸惸。  </p>  <p align=\"center\">   <font color=\"#FF6600\">    <strong>晚步游褚家竹亭</strong>   </font>   <br />   落日猶半野，閒來潭上游。非因戀幽賞，聊欲散煩憂。   <br />   澄波魚棨夕，荒竹鳥吟秋。不是愚溪上，胡為吾久留。   <br />   <br />   <font color=\"#FF6600\">    <strong>太白三章</strong>   </font>   <br />   其一   <br />   太白初升北斗落，行人早起車鳴鐸。   <br />   豈願身離父母邦，山川路遠非不惡。貧賤未知生處樂。   <br />   其二   <br />   太白正高北斗低，行人出關雞亂啼。   <br />   他鄉無人是知己，欲歸未歸東復西。弊裘愧見家中妻。   <br />   其三   <br />   太白猶懸北斗沒，行人衣上霜拂拂。   <br />   下馬飲酒歌苦聲，新豐主人莫相忽。人奴亦有封侯骨。  </p>  <p align=\"center\">   <font color=\"#FF6600\">    <strong>中秋玩月張校理宅得南字</strong>   </font>   <br />   八月望夜天如藍，海色捲霧山收嵐。玉盤元沉龍窟底，忽起萬丈誰能探。   <br />   初來空中光尚濕，霜娥寒鬢風旂嵒。人言一年此最好，金精水氣秋相涵。   <br />   小星盡去大星在，芒角欲吐敢與參。天將洗眼照下土，啖食肯縱妖蟆貪。   <br />   穿深窺暗不遺隙，罔兩忌影逃巖嵌。前年客中憶見之，家人怨別方喃喃。   <br />   荒山不知佳節至，垂首憑案尋書蟫。但怪流輝入敗戶，油燈失焰留孤龕。   <br />   起行陰林不用炬，剝啄獨叩峰西庵。虯蛇亂踏心膽悸，怪影走石皆楓楠。   <br />   即呼道人共載酒，放舟直下夫容潭。翻翻驚鶻落樹杪，吹笛正和烏飛南。   <br />   今年在舍反寂寞，暗室困臥如殭蠶。乾愁無端負良夜，月固不言我則慚。   <br />   人無賢愚競玩賞，況我清景性所耽。忽憶諸君隔河水，持被就宿聆高談。   <br />   為呼老婢掃庭宇，一席盤飣梨與柑。江城重閉萬家寂，樓鼓近聽才撾三。   <br />   空階淒其覺露泫，虛牖窈窕疑煙含。婆娑欲留月伴影，素鸞西下煩停驂。   <br />   明宵復出已難似，動別經歲嗟何堪。樽前此月又此客，世所難遇心應諳。   <br />   關山幾處未解兵，擊柝不寐愁丁男。南鄰歌舞北鄰哭，月雖同照異苦甘。   <br />   何人為我揮天戈，乾坤多難俱平戡。行者得還居者樂，清光所及恩皆覃。   <br />   懸知此願未易遂，憂來舉盞從沉酣。須臾眾散曉蟲急，古桂吹落自毿毿。  </p>  <p align=\"center\">   <font color=\"#FF6600\">    <strong>劉松年畫</strong>   </font>   <br />   樵青刺篙勝搖槳，船頭分流水聲響。青山渺渺波漾漾，白鷗飛過時一兩。   <br />   載書百卷酒十壺，日斜出遊女兒湖。鄰舟買得巨口鱸，醉拍銅斗歌嗚嗚。   <br />   此樂除卻江南無。  </p>  <p align=\"center\">   <font color=\"#FF6600\">    <strong>練圻老人農隱</strong>   </font>   <br />   我生不願六國印，但願耕種二頃田。田中讀書慕堯舜，坐待四海昇平年。   <br />   卻愁為農亦良苦，近歲征役相煩煎。養蠶唯堪了官稅，賣犢未足輸米錢。   <br />   虯鬚縣吏叩門戶，鄰犬夜吠頻驚眠。雨中投泥東鑿塹，冰上渡水西防邊。   <br />   幾家逃亡閉白屋，荒村古木空寒煙。君獨胡為有此樂，無乃地邇秦溪仙。   <br />   門前流水野橋斷，不過車馬唯通船。秧風初涼近芒種，戴勝曉鳴桑頭顛。   <br />   短衣行隴自課作，兒子饁後妻耘前。白頭雖復勞四體，若比我輩寧非賢。   <br />   旅遊三十不稱意，年登未具粥與灊。便投筆硯把耒耜，從子共賦豳風篇。  </p>  <p align=\"center\">   <font color=\"#FF6600\">    <strong>聽教坊舊妓郭芳卿弟子陳氏歌‧時至正己亥歲作</strong>   </font>   <br />   文皇在御昇平日，上苑宸遊駕頻出。仗中樂部五千人，能唱新聲誰第一？   <br />   燕國佳人號順時，姿容歌舞總能奇。中官奉旨時宣喚，立馬門前催畫眉。   <br />   建章宮里長生殿，芍葯初開敕張宴。龍笙罷奏鳳弦停，共聽嬌喉一鶯囀。   <br />   遏云妙響發朱唇，不讓開元許永新。繡陛花驚飄艷雪，文梁風動委芳塵。   <br />   翰林才子山東李，每進新詞蒙上喜。當筵按罷謝天恩，捧賜纏頭蜀都綺。   <br />   晚出銀台酒未銷，侯家主第強相邀。寶釵珠袖樽前賞，占斷春風夜復朝。   <br />   回頭樂事浮雲改，瘞玉埋香今幾載。世間遺譜竟誰傳，弟子猶憐一人在。   <br />   曾記霓裳學得成，朝元隊裡藝初呈。九天聲落千人聽，丹鳳樓前月正明。   <br />   狹邪貴客回車馬，不信芳名在師下。風塵一旦禁城荒，誰是花前聽歌者。   <br />   從此飄零出教坊，遠辭京國客殊方。閉門春盡無人問，白髮青裙不理妝。   <br />   相逢為把雙蛾蹙，水調梁州歌續續。江南年少未曾聞，元是當時供奉曲。   <br />   朝使今年海上歸，繁華休說亂來非。梨園散盡宮槐落，天子愁多內宴稀。   <br />   始知歡樂生憂患，恨殺韓休老無諫。傷心不見昔人歌，汾水秋風有飛雁。   <br />   此日西園把一卮，感時懷舊盡成悲。含情欲為秋娘賦，愧我才非杜牧之。  </p>  <p align=\"center\">   <font color=\"#FF6600\">    <strong>憶昨行寄吳中諸故人</strong>   </font>   <br />   憶昨結交豪俠客，意氣相傾無促戚。十年離亂如不知，日費黃金出遊劇。   <br />   狐裘蒙茸欺北風，霹靂應手鳴雕弓。桓王墓下沙草白，彷彿地似遼城東。   <br />   馬行雪中四蹄熱，流影欲追飛隼滅。歸來笑學曹景宗，生擊黃獐飲其血。   <br />   皋橋泰娘雙翠蛾，喚來樽前為我歌，白日欲沒奈愁何。   <br />   回潭水綠春始波，此中夜遊樂更多。月出東山白雲裡，照見船中笛聲起。   <br />   驚鷗飛過片片輕，有似梅花落江水。天峰最高明日登，手接飛鳥攀危籐。   <br />   龍門路黑不可上，松風吹滅巖中燈。眾客欲歸我不能，更度前嶺緣崚嶒。   <br />   遠攜茗器下相候，喜有白首楞伽僧。館娃離宮已為寺，香徑無人欲愁思。   <br />   醉題高壁墨如鴉，一半欹斜不成字。夫差城南天下稀，狂游累日忘卻歸。   <br />   座中爭起勸我酒，但道飲此無相違。自從飄零各江海，故舊如今幾人在。   <br />   荒煙落日野烏啼，寂寞青山顏亦改。須知少年樂事偏，當飲豈得言無錢。   <br />   我今自算雖未老，豪健已覺難如前。去日已去不可止，來日方來猶可喜。   <br />   古來達士有名言，只說人生行樂耳。  </p>  <p align=\"center\">   <font color=\"#FF6600\">    <strong>明皇秉燭夜遊圖</strong>   </font>   <br />   華亭樓頭日初墮，紫衣催上宮門鎖。大家今夕燕西園，高爇銀盤百枝火。   <br />   海棠欲睡不得成，紅妝照見殊分明。滿庭紫焰作春霧，不知有月空中行。   <br />   新譜霓裳試初按，內使頻呼燒燭換。知更宮女報銅簽，歌舞休催夜方半。   <br />   共言醉飲終此宵，明日且免群臣朝。只憂風露漸欲冷，妃子衣薄愁成嬌。   <br />   琵琶羯鼓相追續，白日君心歡不足。此時何暇化光明，去照逃亡小家屋。   <br />   姑蘇台上長夜歌，江都宮裡飛螢多。一般行樂未知極，烽火忽至將如何。   <br />   可憐蜀道歸來客，南內淒涼頭盡白。孤燈不照返魂人，梧桐夜雨秋蕭瑟。  </p>  <p align=\"center\">   <font color=\"#FF6600\">    <strong>黑河秋雨引賦趙王孫家琵琶蓋其名也</strong>   </font>   <br />   胡天夜裂天垂泣，雲壓鷹低翻翅濕。髯王醉影抱寒驚，氈殿嘈嘈箭鳴急。   <br />   紅冰淚落衰燈下，倒捲河流入弦瀉。瘦駝臥磧歇鈴車，撲朔陰沙鬼行野。   <br />   漢魂私語鬢風淒，都護營荒咽凍鼙。蘭山木葉連愁起，散入塞門三萬里。   <br />   夢斷金蟾隔煙小，青塚埋聲秋不曉。  </p>  <p align=\"center\">   <font color=\"#FF6600\">    <strong>答余左司沈別駕元夕會飲城南之作時在圍中</strong>   </font>   <br />   青帝行春氣初播，雲沍餘陰苦難破。江頭碧草生未長，戰馬寒嘶齕殘莝。   <br />   炊煙泠落雨中濕，鄰屋時聞有啼餓。我愁鬱郁但欲眠，肯以案書勤自課。   <br />   卻思去歲屬無虞，元夕共歡人幾個。高堂細聽落梅歌，手擘黃柑香噴座。   <br />   客酬主勸總忘曉，看盡繁燈逐星墮。只今照市但群烽，樂事淒涼誰復作。   <br />   故人念我有二子，省內郎官府中佐。別離兩月不相逢，身佩弓刀從戍邏。   <br />   欲尋舊賞慰勞役，弄拂樽前且安坐。老兵折簡走相呼，笑我閉門無乃懦。   <br />   黃昏遠就向城南，敢惜春衫凍泥涴。軍中有會異尋常，牛肉粗肥酒卮大。   <br />   胡奴帳下出琵琶，復拊銀箏與相和。燭殘未聽荒雞號，弦斷忽驚哀雁過。   <br />   須臾顏熱起叫噱，不紀亂離仍絺軻。更聲析析繞旗門，劍匣搘頭容醉臥。   <br />   歸來又辱寄新詩，錦水湔腸珠落唾。豪吟自欲繼燕歌，悲調豈將同楚些。   <br />   覽之幾度感深情，曲高和難非懶惰。我生無力本何用，衣食自來供馬磨。   <br />   雖蒙鄉曲假虛名，正似南箕不堪簸。君才於世俱可珍，周賈東遊抱奇貨。   <br />   艱危壯氣喜彌激，利器未施寧忍挫。頗聞原野多殺傷，風雪呻吟苦無那。   <br />   吾儕斯樂豈易得，應愧皇天恩獨荷。明年此夕會昇平，把酒相邀更相賀。  </p>  <p align=\"center\">   <font color=\"#FF6600\">    <strong>江上晚過鄰塢看花因憶南園舊遊</strong>   </font>   <br />   去年看花在城郭，今年看花向村落。花開依舊自芳菲，客思居然成寂寞。   <br />   亂後城南花已空，廢園門鎖鳥聲中。翻憐此地春風在，映水穿籬發幾叢。   <br />   年時遊伴俱何處，只有閒蜂隨繞樹。欲慰春愁無酒家，殘香細雨空歸去。  </p>  <p align=\"center\">   <font color=\"#FF6600\">    <strong>兵後逢張孝廉醇</strong>   </font>   <br />   前年遠別君父子，遭亂相傳皆已死。今朝南陌忽逢君，為識人中語音似。   <br />   君言從親渡海濤，欲避兵禍辭官曹。間關僅得返鄉里，脫命羅罔真秋毫。   <br />   問我胡為亦憔悴，十月孤城陷圍內。艱難兩地得俱全，政荷皇天憐我輩。   <br />   相看握手非偶然，痛飲豈得愁無錢。城中故舊散欲盡，君來使我忘憂悁。   <br />   還思當年事未改，車馬紅塵浩如海。等閒列第化秦灰，試問主人誰復在。   <br />   請君看此應感吁，世間富貴皆空虛。客遊且莫更彈鋏，讀書歸臥先人廬。  </p>  <p align=\"center\">   <font color=\"#FF6600\">    <strong>夜飲丁二侃宅聽琵琶</strong>   </font>   <br />   江月未出明星懸，主人飲客夜不眠。坐呼伶兒撥四弦，龍頭高撚玉軫圓。   <br />   轉關未奏濩索先，勞嘈咽切斷復連。澀如清澗溜凍泉，細若碧樹吟秋蟬。   <br />   忽然繁急何轟闐，風沙滿把撒四筵。雁行驚起飛不聯，浮雲落葉俱綿綿。   <br />   一聲抹斷萬里煙，夢入紫塞愁胡天。問渠怨恨有幾千，口不能說指為傳。   <br />   令人悵望思往年，梁園楚榭長周旋。帷中曲宴羅綺鮮，夜遣飛騎迎嬋娟。   <br />   低鬟出拜絳燭前，文絲香絛搭左肩。曲項紫鳳抱半偏，楓香一調妙入玄。   <br />   好手正可羞紅蓮，座間豪客皆詞仙。舉杯邀我賦短篇，贈之醉寫蜀錦箋，   <br />   可當十萬纏頭錢。如今遠客江海邊，欲聞絲音久無緣。故人已散陵谷遷，   <br />   生死流落俱堪憐。今宵聽此真偶然，顧影憔悴非昔妍。長河毾曙落遠川，   <br />   暫當歡娛反憂煎。向隅無言涕淚漣，此身如在潯陽船。  </p>  <p align=\"center\">   <font color=\"#FF6600\">    <strong>曉睡</strong>   </font>   <br />   野夫性慵朝不出，弊簀蕭然掩閒室。村深無客早敲門，睡覺長過半簷日。   <br />   林聲寂寂鳥鳴少，窗影交交樹橫密。此時欹枕意方恬，一任床風亂書帙。   <br />   昔年霜街踏官鼓，欲與群兒走爭疾。如今只戀布衾溫，悟從前計應多失。   <br />   廚中黍熟呼未起，妻子嗔嘲竟誰恤。天能容老此江邊，無事長眠吾願畢。  </p>  <p align=\"center\">   <font color=\"#FF6600\">    <strong>美人撲蝶圖</strong>   </font>   <br />   花枝揚揚蝶宛宛，風多力薄飛難遠。美人一見空傷情，舞衣春來繡不成。   <br />   乍過簾前尋不見，卻入深叢避鶯燕。一雙撲得和落花，金粉香痕滿羅扇。   <br />   笑看獨向園中歸，東家西家休亂飛。  </p>  <p align=\"center\">   <font color=\"#FF6600\">    <strong>青丘子歌‧江上有青丘，予徙家其南，因自號青丘子。     <br />     閒居無事，終日苦吟，間作《青丘子歌》言其意，以解詩淫之嘲。    </strong>   </font>   <br />   青丘子，泬而清，本是五雲閣下之仙卿。何年降謫在世間，向人不道姓與名。   <br />   躡屩厭遠遊，荷鋤懶躬耕。有劍任羞澀，有書任縱橫。   <br />   不肯折腰為五斗米，不肯掉舌下七十城。但好覓詩句，自吟自酬賡。   <br />   田間曳杖復帶索，傍人不識笑且輕。   <br />   謂是魯迂儒、楚狂生，青丘子聞之不分意，吟聲出吻不絕咿咿鳴。   <br />   朝吟忘其饑，暮吟散不平。當其苦吟時，兀兀如被酲。頭髮不暇櫛，家事不及營。   <br />   兒啼不知憐，客至不果迎。不憂回也空，不慕猗氏盈。不慚被寬褐，不羨垂華纓。   <br />   不問龍虎苦戰鬥，不管烏兔忙奔傾。向水際獨坐，林中獨行。   <br />   斫元氣，搜元精，造化萬物難隱情。冥茫八極游心兵，坐令無象作有聲。   <br />   微如破懸虱，壯若屠長鯨。清同吸沆瀣，險比排崢嶸。靄靄晴雲披，軋軋凍草萌。   <br />   高攀天根探月窟，犀照牛渚萬怪呈。妙意俄同鬼神會，佳景每與江山爭。   <br />   星虹助光氣，煙露滋華英。聽音諧韶樂，咀味得大羹。   <br />   世間無物為我娛，自出金石相轟鏗。江邊茅屋風雨晴，閉門睡足詩初成。   <br />   叩壺自高歌，不顧俗耳驚。欲呼君山老父攜諸仙所弄之長笛，和我此歌吹月明。   <br />   但愁欻忽波浪起，鳥獸駭叫山搖崩。天帝聞之怒，下譴白鶴迎。   <br />   不容在世作狡獪，復結飛佩還瑤京。  </p>  <p align=\"center\">   <font color=\"#FF6600\">    <strong>張節婦</strong>   </font>   <br />   誰言妾有夫，中路棄妾身先殂。誰言妾無子，側室生兒與夫似。   <br />   兒讀書，妾辟纑，空房夜夜聞啼烏。兒能成名妾不嫁，良人瞑目黃泉下。  </p>  <p align=\"center\">   <font color=\"#FF6600\">    <strong>與客飲西園花下</strong>   </font>   <br />   一壺酒正滿，一樹花仍新。傾壺對花樹，日暮西園春。   <br />   不愛枝上花，愛此花下人。相逢莫學花無賴，明日分飛隨路塵。  </p>  <p align=\"center\">   <font color=\"#FF6600\">    <strong>吳中逢王才南歸</strong>   </font>   <br />   江南草長蝴蝶飛，白馬新自燕山歸。燕山歸，不堪說，易水寒風薊門雪。   <br />   朝邸空隨使者裾，禁閽不受書生謁。一杯勸君歌莫哀，歸時應過黃金台。   <br />   不見荒基秋來土花紫，伯圖已歇昭王死，千載無人延國士。  </p>  <p align=\"center\">   <font color=\"#FF6600\">    <strong>贈醉樵</strong>   </font>   <br />   川釣已遭獵，野耕終改圖。不如山中樵，醉臥誰得呼。   <br />   採山不採松，松花可為酒。酒熟誰共斟，木客為我友。   <br />   木客已去空石床，舉杯向月邀吳剛。借汝快斧斫大桂，要令四海增清光。   <br />   林風吹髮寒擁耳，獨枕空樽碧巖裡。此時忘卻負薪歸，猛虎一聲驚不起。   <br />   世間萬事如浮煙，看棋何必逢神仙。青松化石鶴未返，酒醒又是三千年。  </p>  <p align=\"center\">   <font color=\"#FF6600\">    <strong>詠夏冰</strong>   </font>   <br />   寒收疑凍井，晚薦納涼宮。抱潔存天質，銷炎奪化工。   <br />   氣蒸金碗潤，色映玉盤空。弱藻含猶在，纖塵隔未通。   <br />   非山寧可倚，是水復當融。照夜何須月，驚秋詎待風。   <br />   制屏應不隱，作佩定難攻。客貌清誰並，仙肌瑩自同。   <br />   宜涵筠簟素，愁逼桂爐紅。願解行人暍，分貽道路中。  </p>  <p align=\"center\">   <font color=\"#FF6600\">    <strong>賦得履送衍上人</strong>   </font>   <br />   穩稱遊方腳，新編楚岸蒲。滑欺峰頂石，危怯世間途。   <br />   輕曳愁妨蟻，高飛笑化鳧。上堂聲每眾，度嶺影還孤。   <br />   著處朝行道，拋時夜結趺。空山欲相訪，落葉去蹤無。  </p>  <p align=\"center\">   <font color=\"#FF6600\">    <strong>效唐人贈邊將</strong>   </font>   <br />   翩翩越騎將，負勇出山西。射虜誇猿臂，封侯賭馬蹄。   <br />   候烽河外暗，伏幟草中低。欲雪憑陵恥，須禽左谷蠡。  </p>  <p align=\"center\">   <font color=\"#FF6600\">    <strong>送董湖州</strong>   </font>   <br />   五馬貴專城，花兼赤綬明。政條民乍識，賦籍吏初呈。   <br />   山籠輸茶至，溪船摘芰行。非將茗霅水，誰比使君清？  </p>  <p align=\"center\">   <font color=\"#FF6600\">    <strong>晚次西陵館</strong>   </font>   <br />   匹馬倦嘶風，蕭蕭逐轉蓬。地經兵亂後，歲盡客愁中。   <br />   晚渡隨潮急，寒山舊驛空。可憐今夜月，相照宿江東。  </p>  <p align=\"center\">   <font color=\"#FF6600\">    <strong>送顧別駕之邊郡</strong>   </font>   <br />   故人雖盡別，相去獨君賒。緣路雲千堠，臨邊樹一家。   <br />   渡江船載馬，到館燭驚鴉。莫歎孤城廢，春來尚有花。  </p>  <p align=\"center\">   <font color=\"#FF6600\">    <strong>送僧恬歸靈隱</strong>   </font>   <br />   遊方應未久，柳色變新年。在路逢春雪，還山訪冷泉。   <br />   鐘催投寺錫，燈照泊江船。法意休多問，無言即是禪。  </p>  <p align=\"center\">   <font color=\"#FF6600\">    <strong>江上寄王校書行</strong>   </font>   <br />   寥落舊歡違，江邊獨掩扉。鄰家聞暮笛，客舍試春衣。   <br />   宿鳥歸山亂，行人渡水稀。相思比花絮，斜日繞城飛。  </p>  <p align=\"center\">   <font color=\"#FF6600\">    <strong>送越將罷鎮</strong>   </font>   <br />   楚客佩吳鴻，臨邊最有功。讀書圍壁裡，賭酒射堂中。   <br />   旆出莎城雨，笳吹柳浦風。越人相感意，應與暮潮東。  </p>  <p align=\"center\">   <font color=\"#FF6600\">    <strong>送王稹赴大都‧至正庚子作</strong>   </font>   <br />   王郎歌莫哀，且酌姑蘇台。獨客自傷別，諸侯誰愛才。   <br />   關河千里去，宮闕五門開。未肯輕齊虜，新從下土來。  </p>  <p align=\"center\">   <font color=\"#FF6600\">    <strong>送孫主簿之德清孫善琴</strong>   </font>   <br />   山水匝秋城，君行思已清。道逢迎吏拜，田雜戍人耕。   <br />   地遠知邊信，家貧稱縣名。應攜一琴去，相和長官鳴。  </p>  <p align=\"center\">   <font color=\"#FF6600\">    <strong>留別李侯</strong>   </font>   <br />   梅發津亭壯，春隨使節回。線多遊子服，酒滴故人杯。   <br />   鐘送橫江雨，車盤出峽雷。平生感知己，臨別更徘徊。  </p>  <p align=\"center\">   <font color=\"#FF6600\">    <strong>寄熹公</strong>   </font>   <br />   禪居紫閣陰，欲去問安心。野岸隨流曲，山門隱樹深。   <br />   千燈燃雨塔，一磬出風林。想見跏趺處，雲多不可尋。  </p>  <p align=\"center\">   <font color=\"#FF6600\">    <strong>送王才歸錢塘</strong>   </font>   <br />   南歸猶落魄，北上已蹉跎。草草官亭酒，勞勞客路歌。   <br />   親知今日少，山水故鄉多。匕首空留在，酬恩竟若何？  </p>  <p align=\"center\">   <font color=\"#FF6600\">    <strong>送長洲周丞升吳縣令</strong>   </font>   <br />   青山隔苑橋，改邑去非遙。官食新添俸，民傳舊布條。   <br />   稻花迎午放，荷葉待秋凋。寂寞長洲路，空聞五瑀謠。  </p>  <p align=\"center\">   <font color=\"#FF6600\">    <strong>冬至夜喜逢徐七</strong>   </font>   <br />   君來同客館，把酒夜相看。動是經年別，能辭盡夕歡。   <br />   雪明窗促曙，陽復座銷寒。世路今如此，懸知後會難。  </p>  <p align=\"center\">   <font color=\"#FF6600\">    <strong>送史丞之海門史淮東人</strong>   </font>   <br />   黃茅連霧雨，此地久荒涼。月出嵎夷邇，江通渤澥長。   <br />   改官非謫宦，到邑是還鄉。海上遙聞說，歸人已裹糧。  </p>  <p align=\"center\">   <font color=\"#FF6600\">    <strong>夜訪芑蟾二釋子因宿西澗聽琴</strong>   </font>   <br />   清夜獨幽尋，巖扉落葉深。許攜陶令酒，來聽穎師琴。   <br />   人醉月沉閣，烏啼風滿林。應留西澗水，千載寫餘音。  </p>  <p align=\"center\">   <font color=\"#FF6600\">    <strong>錢塘送馬使君之吳中</strong>   </font>   <br />   樟亭離席散，遙發畫幡車。飛雉新阡麥，啼鶯故苑花。   <br />   望山登郡閣，行水到田家。莫道凝香句，前人獨可誇。  </p>  <p align=\"center\">   <font color=\"#FF6600\">    <strong>與劉將軍杜文學晚登西城</strong>   </font>   <br />   木落悲南國，城高見北辰。飄零猶有客，經濟豈無人。   <br />   鳥過風生翼，龍歸雨在鱗。相期俱努力，天地正烽塵。  </p>  <p align=\"center\">   <font color=\"#FF6600\">    <strong>和周山人見寄寒夜客懷之作</strong>   </font>   <br />   亂世難為客，流年易作翁。百憂尋歲暮，孤夢怯山空。   <br />   門掩雲峰裡，燈明雪竹中。無因乘夜訪，相慰一樽同。  </p>  <p align=\"center\">   <font color=\"#FF6600\">    <strong>哭臨川公里</strong>   </font>   <br />   身用已時危，衰殘況病欺。竟成黃犬歎，莫逐白鷗期。   <br />   東閣圖書散，西園草露垂。無因奠江上，應負十年知。  </p>  <p align=\"center\">   <font color=\"#FF6600\">    <strong>草堂夜集</strong>   </font>   <br />   山傢俱雞黍，夜與故人期。暫喜逢歡會，都忘在亂離。   <br />   火寒移坐密，燭盡得詩遲。莫聽高城角，明朝別又悲。  </p>  <p align=\"center\">   <font color=\"#FF6600\">    <strong>過胡博士郊居胡善筮</strong>   </font>   <br />   頭白蘭陵客，幽居共一村。老來吟力退，貧去告身存。   <br />   夕吹鳴梨葉，秋泉注稻根。時因來問筮，獨叩樹間門。  </p>  <p align=\"center\">   <font color=\"#FF6600\">    <strong>送茅侯</strong>   </font>   <br />   欲知難別意，孤棹去還停。候吏分遙邇，離人雜醉醒。   <br />   城臨秋水渡，樹帶夕陽亭。後夜看吟燭，憐君宿郡廳。  </p>  <p align=\"center\">   <font color=\"#FF6600\">    <strong>孤雁</strong>   </font>   <br />   衡陽初失伴，歸路遠飛單。度隴將書怯，排空作陣難。   <br />   呼群雲外急，弔影月中殘。不共鳧鸑宿，蒹葭夜夜寒。  </p>  <p align=\"center\">   <font color=\"#FF6600\">    <strong>曉步園池</strong>   </font>   <br />   發隨秋葉落，心共曉雲舒。稍改新題句，渾忘舊讀書。   <br />   林爭移樹鳥，池響食萍魚。無限悠然意，涼天獨步余。  </p>  <p align=\"center\">   <font color=\"#FF6600\">    <strong>次韻過建平縣</strong>   </font>   <br />   縣雖三戶小，地僻罷兵防。茶市逢山客，楓祠祭石郎。   <br />   雲埋鳴澗斧，沙膠度溪航。應愛青山好，經過駐旅裝。  </p>  <p align=\"center\">   <font color=\"#FF6600\">    <strong>送胡鉉游會稽</strong>   </font>   <br />   山水獨行遍，苕溪仍剡溪。衣逢新火減，舟度雜花迷。   <br />   黃絹尋碑讀，紅裙賭墅攜。清游不能共，腸斷聽猿啼。  </p>  <p align=\"center\">   <font color=\"#FF6600\">    <strong>月夜遊太湖</strong>   </font>   <br />   欲尋林屋隱，還過洞庭游。遠水初涵夜，長天盡作秋。   <br />   湖如青草闊，月似白蓮浮。萬壑風傳笛，三更斗掛舟。   <br />   葉應隨鳥散，山欲趁波流。浩蕩吾何適，鴟夷不可求。  </p>  <p align=\"center\">   <font color=\"#FF6600\">    <strong>送陳則</strong>   </font>   <br />   挾策去誰親，侯門不禮賓。愁邊長夜雨，夢裡少年春。   <br />   樹引離鄉路，花驕失意人。一杯歌短調，相送欲沾巾。  </p>  <p align=\"center\">   <font color=\"#FF6600\">    <strong>暮春送陳郎中出守醉李</strong>   </font>   <br />   出幕方為郡，行車動畫輪。圖書歸省吏，風俗問州人。   <br />   塘水龍鱗細，城槐兔目新。莫言花已盡，君到自陽春。  </p>  <p align=\"center\">   <font color=\"#FF6600\">    <strong>送楊從事從軍</strong>   </font>   <br />   南風薰燕麥，送子悵如何。迢遞戎車役，淒涼橫笛歌。   <br />   天籠平野迥，山繞古關多。莫笑書生怯，能當曳落河。  </p>  <p align=\"center\">   <font color=\"#FF6600\">    <strong>送王員外遷崇教‧崇教典僧官</strong>   </font>   <br />   能書晉公子，清宦稱高情。海樹朝帆遠，江風夏服輕。   <br />   官從三省去，僧出萬山迎。誰說簪纓累，名林得按行。  </p>  <p align=\"center\">   <font color=\"#FF6600\">    <strong>吳中送顧生歸海陵</strong>   </font>   <br />   涼風初變柳，歸興片帆孤。家向三秋到，田經幾歲蕪。   <br />   舊音猶帶楚，新夢未離吳。明日江南北，相思有雁無？  </p>  <p align=\"center\">   <font color=\"#FF6600\">    <strong>園中</strong>   </font>   <br />   席暖林中憩，衣涼水上歸。腐瓜蟲食遍，空樹鶴巢稀。   <br />   邂逅幽尋得，參差薄願違。喜無來往者，秋草沒園扉。  </p>  <p align=\"center\">   <font color=\"#FF6600\">    <strong>城西客舍送周著作砥</strong>   </font>   <br />   客中寒食後，惆悵送君違。花隱歸城旆，風吹渡水衣。   <br />   夜窗炊黍散，春苑斗茶稀。誰念西齋雨，相思獨掩扉。  </p>  <p align=\"center\">   <font color=\"#FF6600\">    <strong>兵後出郭</strong>   </font>   <br />   俯仰興亡異，青山落照中。民歸鄰樹在，兵去壘煙空。   <br />   城角猶悲奏，江帆始遠通。昔年荊棘露，又滿闔閭宮。  </p>  <p align=\"center\">   <font color=\"#FF6600\">    <strong>送張羽後夜坐西齋</strong>   </font>   <br />   閒齋聽鐘坐，憂緒悵多端。鳴雁雨中急，離人江上寒。   <br />   秋燈下木葉，夜艇隔風湍。別後情蕭索，方知舊會歡。  </p>  <p align=\"center\">   <font color=\"#FF6600\">    <strong>徐山人別墅</strong>   </font>   <br />   茶香孤墅發，竹色四鄰分。掃地侵蟲字，開窗散鳥群。   <br />   樹涼池過雨，苔潤石生雲。我出無車馬，偏宜訪隱君。  </p>  <p align=\"center\">   <font color=\"#FF6600\">    <strong>客館秋懷</strong>   </font>   <br />   獨臥愁空館，牆陰野豆開。暑將潮氣斂，秋與竹聲來。   <br />   身賤多違志，時清少棄材。慚非張仲蔚，門戶有蒿萊。  </p>  <p align=\"center\">   <font color=\"#FF6600\">    <strong>秋夜宿周記室草堂送王才</strong>   </font>   <br />   相別還相戀，秋宵暫對床。人情貧後見，客況醉中忘。   <br />   池柳疏含吹，江雲薄護霜。離舟待明發，愁思劇茫茫。  </p>  <p align=\"center\">   <font color=\"#FF6600\">    <strong>江上雨</strong>   </font>   <br />   冥冥眾樹昏，浩浩一江渾。急有回風韻，輕無入霧痕。   <br />   鳥啼叢竹嶺，人臥落花村。門巷春泥滑，誰來共酒樽。  </p>  <p align=\"center\">   <font color=\"#FF6600\">    <strong>送賈二進士歸省</strong>   </font>   <br />   年少擅詞華，曾看手八叉。晨裝歸路雨，春酒別筵花。   <br />   馬帶雲過嶺，人同燕到家。罷官趨覲好，不是謫長沙。  </p>  <p align=\"center\">   <font color=\"#FF6600\">    <strong>送錢氏兩甥度嶺</strong>   </font>   <br />   東送投荒去，應歸下瀨營。一家十口散，萬里兩身行。   <br />   洞獠欺商市，山魈喚客名。江邊南望泣，不盡渭陽情。  </p>  <p align=\"center\">   <font color=\"#FF6600\">    <strong>送客歸閩省覲</strong>   </font>   <br />   秋城聞暮砧，歸思忽盈襟。客久依人遍，親衰念子深。   <br />   青山分嶺路，紅荔到鄉林。菽水還堪樂，何須季子金。  </p>  <p align=\"center\">   <font color=\"#FF6600\">    <strong>圓明佛舍訪呂山人</strong>   </font>   <br />   憐君不出院，結夏與僧同。陰竹行廊遠，香花掩殿空。   <br />   飯分齋缽裡，書寄藏函中。茶宴歸來晚，西林一磬風。  </p>  <p align=\"center\">   <font color=\"#FF6600\">    <strong>答宗人廉夜飲王氏池亭見懷</strong>   </font>   <br />   遙聞池上酌，涼夜失炎天。酒碧傾當竹，衣香坐近蓮。   <br />   沿波人弄月，翻樹鳥鳴煙。座上誰相憶，唯應是惠連。  </p>  <p align=\"center\">   <font color=\"#FF6600\">    <strong>賦得蟬送別</strong>   </font>   <br />   疏槐細柳中，涼占一枝風。蛻出形猶弱，驚飛響未終。   <br />   雨來林館靜，日下驛門空。離管樽前發，淒涼調正同。  </p>  <p align=\"center\">   <font color=\"#FF6600\">    <strong>何隱君小墅</strong>   </font>   <br />   移家營別墅，一徑竹扉開。泉滿疏渠放，花多借地栽。   <br />   壁間田器掛，窗裡浦帆來。自戀居幽樂，誰言是棄材。  </p>  <p align=\"center\">   <font color=\"#FF6600\">    <strong>贈張明府</strong>   </font>   <br />   聞道彈琴處，門前柳帶沙。海珍通估市，湖稅減漁家。   <br />   暮港迷荷葉，秋田開豆花。亂來無此地，君政亦堪誇。  </p>  <p align=\"center\">   <font color=\"#FF6600\">    <strong>送唐博士肅移家醉李</strong>   </font>   <br />   楊柳發初齊，春陰廢苑西。故人乘醉別，新鳥傍愁啼。   <br />   舟重全家去，詩多一路題。杏花開北郭，誰復共招攜。  </p>  <p align=\"center\">   <font color=\"#FF6600\">    <strong>贈妓</strong>   </font>   <br />   樂籍小名收，侯家舊主謳。笑能撩客喜，醉肯逐人留。   <br />   蝶識薰香氣，鶯慚度曲喉。更憐諳酒令，少日住揚州。  </p>  <p align=\"center\">   <font color=\"#FF6600\">    <strong>送顧倅之錢塘</strong>   </font>   <br />   之官即勝游，送別漫多愁。草色荒宮燕，槐陰遠驛騶。   <br />   湖通朝汲井，潮動夜眠樓。早向臨平過，荷花已欲秋。  </p>  <p align=\"center\">   <font color=\"#FF6600\">    <strong>答高廉同飲後見寄</strong>   </font>   <br />   竹林清暑宴，客散獨歸時。愁寄歡餘別，醒慚醉後詩。   <br />   蟬催斜景急，鳥度廣川遲。何事聞鐘處，勞君尚遠思。  </p>  <p align=\"center\">   <font color=\"#FF6600\">    <strong>沈征士鉉野亭</strong>   </font>   <br />   清時猶在野，獨臥見高情。移艇聞煙唱，鉤簾看雨耕。   <br />   江晴雙鸛下，樹晚一牛鳴。回首徒相憶，柴車不入城。  </p>  <p align=\"center\">   <font color=\"#FF6600\">    <strong>贈朱山人</strong>   </font>   <br />   老來嫌眾累，依澗獨開房。積雨苔生桁，回風葉滿床。   <br />   學僧持淨律，避客錄奇方。若問塵中事，無聞不是忘。  </p>  <p align=\"center\">   <font color=\"#FF6600\">    <strong>溪上</strong>   </font>   <br />   秋色共溪長，遊人笑語涼。萍開天倒影，蓮墮水流香。   <br />   魚罶和星漉，禽罝帶雨張。從今搖桂棹，不必問瀟湘。  </p>  <p align=\"center\">   <font color=\"#FF6600\">    <strong>次韻楊儀曹雨中</strong>   </font>   <br />   雨中池閣曉，清簟薦文漪。陰恐晴期遠，寒疑暑候遲。   <br />   荷高擎欲折，柳重舞難欹。應阻陪高詠，開簾看散絲。  </p>  <p align=\"center\">   <font color=\"#FF6600\">    <strong>寄錢塘諸故人</strong>   </font>   <br />   年少客名都，狂游每共呼。荷深箏在舫，竹靜矢鳴壺。   <br />   明月潮千里，殘陽雨半湖。故人能念否，歡意近來無。  </p>  <p align=\"center\">   <font color=\"#FF6600\">    <strong>送烏城馮明府</strong>   </font>   <br />   青山若下南，一騎入晴嵐。縣治琴聲古，泉香酒味甘。   <br />   竹欄春護鴨，葦箔夏分蠶。大小馮君後，傳家爾最堪。  </p>  <p align=\"center\">   <font color=\"#FF6600\">    <strong>病目</strong>   </font>   <br />   閉目洗黃連，深窗坐兀然。未忘聽鳥興，暫絕看花緣。   <br />   問女知簷日，嗔奴畏灶煙。願因無見處，得證定心禪。  </p>  <p align=\"center\">   <font color=\"#FF6600\">    <strong>病目不飲</strong>   </font>   <br />   患目未全明，醫教謝曲生。暫從彭澤止，恐學左丘盲。   <br />   壁下蘭樽掩，林間藥臼鳴。坐聽連日雨，何物慰閒情。  </p>  <p align=\"center\">   <font color=\"#FF6600\">    <strong>賦得蟹送人之官</strong>   </font>   <br />   吐沫亂珠流，無腸豈識愁。香宜橙實晚，肥過稻花秋。   <br />   出籪來深浦，隨燈聚遠洲。郡齋初退食，可怕有監州。  </p>  <p align=\"center\">   <font color=\"#FF6600\">    <strong>江上早發</strong>   </font>   <br />   蒼蒼汀霧起，何處望高城。遊子曉初發，居人寒未耕。   <br />   犬鳴林月落，魚躍浦風生。已有先行者，煙中聞棹聲。  </p>  <p align=\"center\">   <font color=\"#FF6600\">    <strong>客舍喜侄庸至</strong>   </font>   <br />   客裡逢人喜，相過況阿宜。遠遊驚歲晚，多難惜門衰。   <br />   帆落江橋近，鐘來野店遲。一杯燈下語，渾似在家時。  </p>  <p align=\"center\">   <font color=\"#FF6600\">    <strong>哭周記室</strong>   </font>   <br />   萬里一羈臣，悲歌楚水春。漫期重會面，竟作永傷神。   <br />   主祭唯孤侄，收詩有故人。獨揮聞笛淚，斜日下西鄰。  </p>  <p align=\"center\">   <font color=\"#FF6600\">    <strong>過永定廢寺</strong>   </font>   <br />   亂後僧何去，門閒落葉時。畫昏秋蠹老，齋斷午禽饑。   <br />   罷說傳心法，猶看賜額碑。不知興壞理，來此豈無悲。  </p>  <p align=\"center\">   <font color=\"#FF6600\">    <strong>楓橋送丁鳳</strong>   </font>   <br />   紅葉寺前橋，停君晚去橈。醉應忘世難，歸不計程遙。   <br />   山隱初沉日，風催欲上潮。離魂來此處，還似灞陵銷。  </p>  <p align=\"center\">   <font color=\"#FF6600\">    <strong>盜發漢侍中許彧墓</strong>   </font>   <br />   古塚竟誰穿，虛傳錮最堅。玉魚宵已出，石獸曉猶眠。   <br />   長夜俄看月，幽台不掩泉。須知摸金者，亦到漢陵前。  </p>  <p align=\"center\">   <font color=\"#FF6600\">    <strong>過海昌贈李侯</strong>   </font>   <br />   閒廳晝下簾，秋色滿疏髯。久戍殘兵老，多貧長吏廉。   <br />   陰風潮動郭，晴日地生鹽。三老相逢說，年來戶剩添。  </p>  <p align=\"center\">   <font color=\"#FF6600\">    <strong>送易從事祖飲南渚</strong>   </font>   <br />   疏楊映老荷，別處最秋多。送客年年路，愁人日日波。   <br />   霞明添醉色，風急斷離歌。莫為官程促，青山易看過。  </p>  <p align=\"center\">   <font color=\"#FF6600\">    <strong>題張靜居畫</strong>   </font>   <br />   楚客寫荊岑，秋雲隔浦陰。人家連橘塢，水廟映楓林。   <br />   亂後清游歇，愁邊遠色深。相看休向晚，怕有峽猿吟。  </p>  <p align=\"center\">   <font color=\"#FF6600\">    <strong>夜懷王校書</strong>   </font>   <br />   燈暗獨吟餘，疏桐月滿除。蟲寒初入戶，鼠餓欲侵書。   <br />   河漢三更望，江湖兩地居。相思無去夢，今夜恨何如。  </p>  <p align=\"center\">   <font color=\"#FF6600\">    <strong>答陳則見寄</strong>   </font>   <br />   何由慰遠思，獨詠寄來詩。行路方難日，清秋欲盡時。   <br />   江多驚雁火，樹少宿鳥枝。早晚如相見，應憐有鬢絲。  </p>  <p align=\"center\">   <font color=\"#FF6600\">    <strong>煮藥</strong>   </font>   <br />   葉燥井泉清，山窗藥在鐺。燈前看火候，枕上聽潮聲。   <br />   月上吟方就，香來病已輕。何時採芝術，養得羽翰成。  </p>  <p align=\"center\">   <font color=\"#FF6600\">    <strong>夜投西寺</strong>   </font>   <br />   江月上秋衣，來敲遠寺扉。棲禽驚客至，睡僕訝僧歸。   <br />   鐘度行廊盡，燈留浴院微。非無招旅館，禪寂願相依。  </p>  <p align=\"center\">   <font color=\"#FF6600\">    <strong>送石明府之昆山</strong>   </font>   <br />   茂苑行春罷，攜琴又向東。潮聲數里外，山色半城中。   <br />   帆帶桃花雨，衣翻柳葉風。島夷聞善政，為有泊船通。  </p>  <p align=\"center\">   <font color=\"#FF6600\">    <strong>過城西廢塢</strong>   </font>   <br />   亂前游最熟，亂後問都迷。園散栽花塢，林荒採菊蹊。   <br />   廢泉流圃淺，斜月下城低。唯有煙中鳥，迎人似舊啼。  </p>  <p align=\"center\">   <font color=\"#FF6600\">    <strong>送范架閣赴嘉禾兼簡李使君</strong>   </font>   <br />   陸相祠前路，孤舟欲上時。空江難晚別，荒郡易秋悲。   <br />   月送潮聲早，雲隨雁去遲。幕中知有子，太守只題詩。  </p>  <p align=\"center\">   <font color=\"#FF6600\">    <strong>喜呂山人見過江館</strong>   </font>   <br />   非君憐夙契，誰肯顧柴門。日短清江路，風高大樹村。   <br />   交呈新著稿，同發舊藏樽。莫便尋歸棹，心懷未盡論。  </p>  <p align=\"center\">   <font color=\"#FF6600\">    <strong>贈鄰友</strong>   </font>   <br />   同居一塢中，只隔水西東。林近書燈露，溪回酒舫通。   <br />   放鳧長合隊，移竹每分叢。只恐君征起，難期作兩翁。  </p>  <p align=\"center\">   <font color=\"#FF6600\">    <strong>宿道王蘭若</strong>   </font>   <br />   借榻到僧扉，雖安未是歸。瞑禽愁雪意，夜篠助風威。   <br />   燭盡思燃帶，衾寒起覆衣。不知孤棹去，明夕更何依。  </p>  <p align=\"center\">   <font color=\"#FF6600\">    <strong>與詩客七人會飲余司馬園亭居皆在北郭</strong>   </font>   <br />   情與酒兼和，園亭駐晚珂。家同榆社近，人比竹林多。   <br />   短景催長宴，醒吟雜醉歌。亂離歡易失，無厭數相過。  </p>  <p align=\"center\">   <font color=\"#FF6600\">    <strong>登西澗小閣</strong>   </font>   <br />   層檻構雲牢，清寒灑客袍。石稜添澗險，閣勢借峰高。   <br />   風竹驚棲鳥，霜籐縋飲猱。欲題因境勝，不敢易揮毫。  </p>  <p align=\"center\">   <font color=\"#FF6600\">    <strong>江上答徐卿見贈</strong>   </font>   <br />   煙樹近松陵，扁舟晚獨乘。江黃連渚霧，野白滿田冰。   <br />   往事愁人問，虛名畏客稱。無才任蕭散，敢望鶴書征。  </p>  <p align=\"center\">   <font color=\"#FF6600\">    <strong>除夕客中與家兄守歲</strong>   </font>   <br />   雨雪遠村中，猿鳴旅館空。守爐消夜漏，停燭待春風。   <br />   有恨能催老，無文解送窮。卻憐今夕酒，還與弟兄同。  </p>  <p align=\"center\">   <font color=\"#FF6600\">    <strong>南溪晚歸</strong>   </font>   <br />   流水出雲根，遙通古寺門。山深僧少俗，人靜市如村。   <br />   馬渡知長淺，魚行見不渾。多情溪上月，歸路照黃昏。  </p>  <p align=\"center\">   <font color=\"#FF6600\">    <strong>丁孝廉惠冠巾</strong>   </font>   <br />   知試山人服，冠巾遠寄重。佳名因子夏，舊制學林宗。   <br />   裹映秋吟鬢，欹宜晚醉容。朝簪今已解，期上華陽峰。  </p>  <p align=\"center\">   <font color=\"#FF6600\">    <strong>西園閒興二首</strong>   </font>   <br />   其一   <br />   看到竹過鄰，園林獨臥身。鳥聲閒似野，人意倦知春。   <br />   殘雨驚池樹，斜陽照隙塵。如何堂上客，不及燕來頻。   <br />   其二   <br />   當路闕追攀，端居自掩關。聽鐘知近寺，看畫憶登山。   <br />   嘵櫛風林下，宵吟雨閣間。天應憐我懶，獨與少年閒。  </p>  <p align=\"center\">   <font color=\"#FF6600\">    <strong>送謝恭</strong>   </font>   <br />   涼風起江海，萬樹盡秋聲。搖落豈堪別，躊躇空復情。   <br />   帆過京口渡，砧響石頭城。為客歸宜早，高堂白髮生。  </p>  <p align=\"center\">   <font color=\"#FF6600\">    <strong>步至東皋</strong>   </font>   <br />   斜日半川明，幽人每獨行。愁懷逢暮慘，詩意入秋清。   <br />   鳥啄枯楊碎，蟲懸落葉輕。如何得歸後，猶似客中情。  </p>  <p align=\"center\">   <font color=\"#FF6600\">    <strong>郊墅雜賦十六首</strong>   </font>   <br />   其一   <br />   江水舍西東，鄰家是釣翁。路痕深草沒，井脈暗潮通。   <br />   籬隔蔬邊雨，門開竹下風。不因時賣畚，何事入城中。   <br />   其二   <br />   此鄉堪避地，亂後戶翻增。俗美嫌欺客，年豐愛施僧。   <br />   帶星耕處軛，照雪紡時燈。且作求田計，元龍豈我能。   <br />   其三   <br />   幽事向誰誇，孤吟對晚沙。浣衣江動月，繫艇岸垂花。   <br />   行蟻如知路，歸鳧自識家。一樽茅屋底，隨意答春華。   <br />   其四   <br />   春泥桑下路，孤策自扶行。身賤知農事，心閒見物情。   <br />   魚鳴風欲起，牛飯月初生。漸喜無人識，何煩易姓名。   <br />   其五   <br />   移家到渚濱，沙鳥便相親。地僻偏容懶，村荒卻稱貧。   <br />   犬隨春饁女，雞喚曉耕人。願得無愁事，閒眠老此身。   <br />   其六   <br />   紛紛謝人役，寂寂戀吾居。細雨春雩後，斜陽社飲餘。   <br />   岸花飛趣蝶，池葉墮驚魚。好了公家事，休令吏到廬。   <br />   其七   <br />   路迂橋斷處，門靜犢眠時。孤墅藏群柳，諸田灌一陂。   <br />   僮閒春作少，婦懶午炊遲。誰道花源好，還令太守知。   <br />   其八   <br />   虛閣近鳴湍，應宜把一竿。雨傷春麥爛，風折晚蒲乾。   <br />   抱甕臨江汲，攜書入寺看。自慚何獨幸，世難此偷安。   <br />   其九   <br />   亂渚交交白，平蕪漫漫青。賣薪沙店遠，祈穀水祠靈。   <br />   密雨侵蓑重，微風過網腥。江邊多酒伴，春去不曾醒。   <br />   其十   <br />   入夜潮侵戶，經秋雨壞垣。里人淳少訟，田父醉多言。   <br />   稻蟹燈前聚，莎蟲機下喧。自應耽野趣，不是忘鄉園。   <br />   十一   <br />   欲沽嗟市遠，煙火隔江波。客到寒齋少，人歸晚渡多。   <br />   污書燈燼落，驚枕櫓聲過。豈敢愁荒寂，時危免負戈。   <br />   十二   <br />   野色迥蒼蒼，開門葉滿塘。僧來雙屐雨，漁臥一船霜。   <br />   靜裡修香傳，閒中錄酒方。平生當世意，到此坐成忘。   <br />   十三   <br />   紅樹南江近，青山北郭遙。江清目渺渺，林冷髮蕭蕭。   <br />   食鱠知晨釣，聽歌識暮樵。尋常送歸客，不過水西橋。   <br />   十四   <br />   何處可徘徊，林間共水隈。夜歸家犬識，春睡野禽催。   <br />   有地唯栽藥，無村不見梅。興來慚獨飲，時喚老農陪。   <br />   十五   <br />   狂多愛出遊，日日問江頭。小草皆春意，遙山自晚愁。   <br />   酒中時有得，物外復何求。不詠騷人調，蘼蕪任滿洲。   <br />   十六   <br />   居似臨邛宅，耕非鄠杜田。已償輸稅米，未覓賣文錢。   <br />   把卷憐長日，看花愧少年。翛然閉門處，楊柳桔槔邊。  </p>  <p align=\"center\">   <font color=\"#FF6600\">    <strong>送何記室遊湖州</strong>   </font>   <br />   暮雨關城獨去遲，少年心事劍相知。故人當路輕貧賤，倦客逢秋惡別離。   <br />   疏柳一旗江上酒，亂山孤棹道中詩。水嬉散後湖亭廢，此去煩君弔牧之。  </p>  <p align=\"center\">   <font color=\"#FF6600\">    <strong>江上寄丁校理昆季</strong>   </font>   <br />   望里煙生是子家，草堂應近脊令沙。江汀每恨無舟渡，野墅空憐有酒賒。   <br />   半雨暮城風外雪，孤梅春動臘中花。相思尚隔前村遠，獨倚柴門數去鴉。  </p>  <p align=\"center\">   <font color=\"#FF6600\">    <strong>送顧軍咨歸梁溪</strong>   </font>   <br />   新柳休攀短短條，離愁似雪未能銷。春回廢苑還芳草，人渡空江正落潮。   <br />   德曜宅前今獨去，平津門下舊相招。重來莫在花開後，擬聽狂歌醉幾朝。  </p>  <p align=\"center\">   <font color=\"#FF6600\">    <strong>白蓮寺次韻杜進士喜予見過話舊之作</strong>   </font>   <br />   不辭鳴棹遠相尋，欲向江齋伴旅吟。百事未成年已長，幾時才別夏將深。   <br />   萱留倦蝶連池綠，樹帶殘鶯滿寺陰。恐被老僧嫌滯礙，舊遊休說更傷心。  </p>  <p align=\"center\">   <font color=\"#FF6600\">    <strong>期徐七游雲巖</strong>   </font>   <br />   憶與青山別幾時，雲松應恨鶴歸遲。少知學道貧非病，閒愛談禪偈是詩。   <br />   女浣曉江煙渺渺，人行暮苑麥離離。明朝風雨還同往，恐負高僧石上期。  </p>  <p align=\"center\">   <font color=\"#FF6600\">    <strong>賦得寒山寺送別</strong>   </font>   <br />   楓橋西望碧山微，寺對寒江獨掩扉。船裡鐘催行客起，塔中燈照遠僧歸。   <br />   漁村寂寂孤煙近，官路蕭蕭眾葉稀。須記姑蘇城外泊，烏啼時節送君違。  </p>  <p align=\"center\">   <font color=\"#FF6600\">    <strong>聞朱將軍戰歿</strong>   </font>   <br />   江浦戈船赤幟稀，孤軍落日陷重圍。鏡中蛇墮占應驗，牙上梟鳴事已非。   <br />   殘卒自隨新將去，老親空見舊奴歸。聞雞此夜誰同舞，西望秋雲淚灑衣。  </p>  <p align=\"center\">   <font color=\"#FF6600\">    <strong>送何明府之秦郵‧何，淮東人，已三為縣令。</strong>   </font>   <br />   馬前風葉助離聲，楚驛都荒不計程。一令尚淹三縣事，幾家曾見十年兵。   <br />   夕陽遠樹煙生戍，秋雨殘荷水繞城。父老不須重歎息，君來應有故鄉情。  </p>  <p align=\"center\">   <font color=\"#FF6600\">    <strong>過野寺次韻徐廉使琰舊題</strong>   </font>   <br />   使節城東按部回，曾將從吏到香台。秋林數騎蕭蕭去，晚澤孤鴻噭噭來。   <br />   蘿雨濕衣溪路轉，柏風吹燭殿門開。當年物色難留與，題壁慚無子美才。  </p>  <p align=\"center\">   <font color=\"#FF6600\">    <strong>送滎陽公行邊</strong>   </font>   <br />   風捲雙旌雪覆韉，遠騎白馬出行邊。兵馳空壁三千幟，客宴高堂十萬錢。   <br />   屏裡舊圖魚復陣，燈前新注豹韜篇。功成他日論諸將，只有荀郎最少年。  </p>  <p align=\"center\">   <font color=\"#FF6600\">    <strong>婁江寓舍喜王七隅見過卻送還郭</strong>   </font>   <br />   送君只過孝廉橋，不似君來訪我遙。路未同歸鴻杳杳，門方孤掩竹蕭蕭。   <br />   遠愁忽與鐘聲至，殘醉微兼燭燼銷。莫道扁舟難重過，寒江日日有回潮。  </p>  <p align=\"center\">   <font color=\"#FF6600\">    <strong>送葉卿還隴西公幕兼簡周軍咨</strong>   </font>   <br />   落石關城動鼓笳，遠遊憐汝尚無涯。壯身謾托三公府，歸夢難尋萬里家。   <br />   投驛暮山燈照葉，待潮秋渡棹粘沙。軍中記室能相問，只說愁吟對菊花。  </p>  <p align=\"center\">   <font color=\"#FF6600\">    <strong>西塢</strong>   </font>   <br />   空山啄木聲敲鏗，花落水流縱復橫。松風吹壁鶴翎墮，梅雨過溪魚子生。   <br />   尚有人家機杼遠，更無塵土衣裳輕。斜陽已沒月未出，樵子歸時吾獨行。  </p>  <p align=\"center\">   <font color=\"#FF6600\">    <strong>過海雲院贈及長老</strong>   </font>   <br />   衲擁寒雲老一丘，遊方無夢轉悠悠。茶香吹過前林晚，菜葉流來別澗秋。   <br />   舊拂講餘懸壁上，殘經定後落床頭。紫籐塢裡歸逢雪，煨芋曾煩慰客愁。  </p>  <p align=\"center\">   <font color=\"#FF6600\">    <strong>送錢塘守</strong>   </font>   <br />   繁華莫歎異昇平，到郡初煩露冕行。幕下吏書催署字，湖中妓舫歇歌聲。   <br />   潮來兩渡皆侵岸，日落諸山半入城。休沐南屏煩一到，松間尋我舊題名。  </p>  <p align=\"center\">   <font color=\"#FF6600\">    <strong>張山人見訪留宿草堂</strong>   </font>   <br />   夕陽欲沒靜沙墟，喜子能來慰索居。生事蕭條慚客裡，交情契闊歎兵餘。   <br />   買魚急喚臨江艇，炊黍深開映竹廚。屈指故人能幾在，莫辭同醉臥田廬。  </p>  <p align=\"center\">   <font color=\"#FF6600\">    <strong>陪臨川公游天池</strong>   </font>   <br />   騎馬尋幽度嶺遲，老僧不識使君誰。門開紅葉林間寺，泉漫青山石上池。   <br />   殘果已收猿食少，枯松欲折鶴巢危。壁間不用題名字，無限蒼苔沒舊碑。  </p>  <p align=\"center\">   <font color=\"#FF6600\">    <strong>客舍歲暮</strong>   </font>   <br />   空江寒雨送淒涼，離舍無多即異鄉。井臼尚勤慚德曜，音書未至憶平陽。   <br />   心輕別歲憑年少，夢喜還家及夜長。自笑病來詞賦拙，懶從枚叟客遊梁。  </p>  <p align=\"center\">   <font color=\"#FF6600\">    <strong>江上晚眺懷王著作</strong>   </font>   <br />   渡頭西望足離情，晚水寒山雪後清。鷗立斷冰流漸遠，鴉隨殘照去還明。   <br />   漁人笛過風生浦，估客帆回樹隔城。范蠡祠前春意動，思君欲放酒船行。  </p>  <p align=\"center\">   <font color=\"#FF6600\">    <strong>答徐七記室病中作</strong>   </font>   <br />   空齋孤枕積書間，清瘦憐君變舊顏。累少亦憂今日亂，病多應賴此身閒。   <br />   朝辭鄰友看花去，晚候家僮買藥還。知是苦吟猶未廢，水邊深樹掩柴門。  </p>  <p align=\"center\">   <font color=\"#FF6600\">    <strong>游雲巖值雨</strong>   </font>   <br />   深殿幽廊映竹開，鳥聲忽斷雨聲催。蘚生偏上題詩壁，花落還臨說法台。   <br />   林下聞鐘諸客散，澗邊汲水一僧來。晚晴更好看山色，西閣憑欄獨未回。  </p>  <p align=\"center\">   <font color=\"#FF6600\">    <strong>宿張氏江館</strong>   </font>   <br />   極浦荒雲一棹行，遠投江館駐宵程。客中得酒銜悲喜，亂後逢人說死生。   <br />   木葉未空寒鳥聚，海潮欲上曙雞鳴。政憐此地無驚擾，歸夢如何又入城。  </p>  <p align=\"center\">   <font color=\"#FF6600\">    <strong>送李使君鎮海昌‧州有雙廟</strong>   </font>   <br />   海風千里捲雙旌，按轡初聞屬部清。人雜島夷爭午市，潮隨山雨入秋城。   <br />   鳴狐不近睢陽廟，突騎猶屯廣利營。肯掃帳中容我辭，夜深燃燭臥談兵。  </p>  <p align=\"center\">   <font color=\"#FF6600\">    <strong>賦得惠山泉送客遊越</strong>   </font>   <br />   雲液流甘漱石牙，潤通錫麓樹增華。汲來曉冷和山雨，飲處春香帶澗花。   <br />   合契老僧煩每護，修經幽客記曾誇。送行一斛還堪贈，往試雲門日注茶。  </p>  <p align=\"center\">   <font color=\"#FF6600\">    <strong>寄題張著作菁山隱居</strong>   </font>   <br />   霞映青山似赤城，歸棲聞已謝時名。半湖殘雨收虹影，幾樹斜陽帶鳥聲。   <br />   竹下逢僧投杖揖，蘿間候客抱琴行。平生應笑王夷甫，末路方言少宦情。  </p>  <p align=\"center\">   <font color=\"#FF6600\">    <strong>送胡孝廉布東遊</strong>   </font>   <br />   春色偏傷楚客心，日斜芳草鷓鴣吟。山遮故國千重影，雲度長江一片陰。   <br />   少婦自挑燈下錦，諸侯誰贈橐中金。送行只恨華觴淺，不似同袍別意深。  </p>  <p align=\"center\">   <font color=\"#FF6600\">    <strong>送任兵曹赴邊</strong>   </font>   <br />   少年恥著惠文冠，幕下時時把劍看。官燭未銷雞送曉，軍笳忽動馬嘶寒。   <br />   關連遠樹征途迥，塞接霜蕪戰地寬。見說長平門下客，奇材唯有一任安。  </p>  <p align=\"center\">   <font color=\"#FF6600\">    <strong>秋日江居寫懷七首</strong>   </font>   <br />   其一   <br />   每看搖落即成悲，況在漂零與別離。為客偶當鱸美處，思兄正值雁來時。   <br />   天邊暝為秋陰早，江上寒因歲閏遲。莫把丰姿比楊柳，愁多蕭颯恐先衰。   <br />   其二   <br />   葭菼連秋渺渺長，歸舟猶歎滯江鄉。客衣欲冷鄰機急，農事初成野飯香。   <br />   千里斷雲隨雁騖，半村殘照送牛羊。有愁不解登高賦，空使頻回宋玉腸。   <br />   其三   <br />   舌在休誇術未窮，且將蹤跡托漁翁。芙蓉澤國瀰漫雨，禾黍田苗掩冉風。   <br />   身計未成先業廢，心懷欲說舊交空。楚雲吳樹無窮恨，都在蕭條隱几中。   <br />   其四   <br />   風塵零落舊衣冠，獨客江邊自少歡。門巷有人催稅到，鄰家無處借書看。   <br />   野蟲催響天將夕，籬豆垂花雨稍寒。終臥此鄉應不憾，只憂飄泊尚難安。   <br />   其五   <br />   桑苧翁家次近居，人煙沙竹自成墟。移門欲就山當榻，補屋唯防雨濕書。   <br />   貧為湖田長半沒，拙因世事本多疏。當時亦有求名意，自喜年來漸已除。   <br />   其六   <br />   喪亂將家幸得全，客中長恥受人憐。妻能守道同王霸，婢不知詩異鄭玄。   <br />   借得種蔬傍舍地，分來灌菊別池泉。卻欣遠跡無相問，一棹秋風笠澤邊。   <br />   其七   <br />   秋塘門掩竹穿沙，為客鄰酤未易賒。閒裡壯年慚白日，愁中佳節負黃花。   <br />   漁村靄靄緣江暗，農徑蕭蕭入圃斜。薄俗相輕吾敢怨，魯人猶自笑東家。  </p>  <p align=\"center\">   <font color=\"#FF6600\">    <strong>寄倪隱君元鎮</strong>   </font>   <br />   名落人間四十年，綠蓑細雨自江天。寒池蕉雪詩人畫，午榻茶煙病叟禪。   <br />   四面荒山高閣外，兩株疏柳舊莊前。相思不及鷗飛去，空恨風波滯酒船。  </p>  <p align=\"center\">   <font color=\"#FF6600\">    <strong>與杜進士寅登白蓮閣對雨</strong>   </font>   <br />   遠愁高樹共離離，風逆潮聲上浦遲。海客市中煙起處，江僧閣外雨來時。   <br />   船歸杳靄唯聞櫓，店隱蒼茫不見旗。回首南朝今幾寺，可堪重詠牧之詩？  </p>  <p align=\"center\">   <font color=\"#FF6600\">    <strong>與侄常游東庵</strong>   </font>   <br />   水樹圍庵綠幾層，陰中敲戶晝登登。十年重到猶為客，半日才閒且訪僧。   <br />   舊履塵生趺後席，亂幡風紘供餘燈。高齋對作忘言坐，此事堪憐汝亦能。  </p>  <p align=\"center\">   <font color=\"#FF6600\">    <strong>謝週四秀才送酒</strong>   </font>   <br />   不忍醒愁只欲眠，幾日花發自江邊。欲沽百錢未易得，忽送一壺真可憐。   <br />   梳頭好鳥語窗下，洗盞流水到門前。今朝得醉已無恨，不使春光空一年。  </p>  <p align=\"center\">   <font color=\"#FF6600\">    <strong>上巳有懷</strong>   </font>   <br />   春寒渾未減征衣，愁對佳辰坐掩扉。江上琴書留滯久，水邊車馬祓除稀。   <br />   閒園細雨梅花落，廢苑平蕪燕子飛。欲覓涼亭會中友，幾人邊謫未能歸。  </p>  <p align=\"center\">   <font color=\"#FF6600\">    <strong>徐記室賁北歸見訪南渚復送還城</strong>   </font>   <br />   初辭楚澤到吳村，訪舊嗟君古道存。欲治匆匆歸後計，難留款款坐中論。   <br />   雪遲似讓梅先白，月早如愁樹已昏。此別終非前別遠，孤舟江上莫銷魂。  </p>  <p align=\"center\">   <font color=\"#FF6600\">    <strong>被召將京師留別親友</strong>   </font>   <br />   長送遊人作遠行，今朝還自別鄉城。北山恐起移文誚，東觀慚叨論議名。   <br />   路去幾程天欲近，春來十日水初生。只愁使者頻催發，不盡江頭話別情。  </p>  <p align=\"center\">   <font color=\"#FF6600\">    <strong>過故將第</strong>   </font>   <br />   甲第如雲紫陌東，當年得意負邊功。美人笑客登樓上，假子將兵衛閣中。   <br />   深計謾誇三窟固，遊魂難返九原空。門前車馬今誰到，零落槐花向晚風。  </p>  <p align=\"center\">   <font color=\"#FF6600\">    <strong>雨中寄劉沈二別駕</strong>   </font>   <br />   漠漠春寒水繞城，誰家可作看花行。一杯不得三人共，二月都能幾日晴。   <br />   夢逐鶯聲風外斷，愁兼草色雨中生。畫船載妓南湖上，不似年時放浪情。  </p>  <p align=\"center\">   <font color=\"#FF6600\">    <strong>丁校書見招晚酌</strong>   </font>   <br />   正坐羈愁不自聊，遠煩舟楫暮相邀。江懸落日猶三尺，風折垂陽定幾條。   <br />   流水入花村杳杳，幽人對酒屋翛翛。此鄉不得君同客，應是春來更寂寥。  </p>  <p align=\"center\">   <font color=\"#FF6600\">    <strong>梅花九首</strong>   </font>   <br />   其一   <br />   瓊枝只合在瑤台，誰向江南處處栽。雪滿山中高士臥，月明林下美人來。   <br />   寒依疏影蕭蕭竹，春掩殘香漠漠苔。自去何郎無好詠，東風愁寂幾回開。   <br />   其二   <br />   縞袂相逢半是仙，平生水竹有深緣。將疏尚密微經雨，似暗還明遠在煙。   <br />   薄暝山家松樹下，嫩寒江店杏花前。秦人若解當時種，不引漁郎入洞天。   <br />   其三   <br />   翠羽驚飛別樹頭，冷香狼藉倩誰收。騎驢客醉風吹帽，放鶴人歸雪滿舟。   <br />   淡月微雲皆似夢，空山流水獨成愁。幾看孤影低徊處，只道花神夜出遊。   <br />   其四   <br />   淡淡霜華濕粉痕，誰施綃帳護香溫。詩隨十里尋春路，愁在三更掛月村。   <br />   飛去只憂雲作伴，銷來肯信玉為魂。一樽欲訪羅浮客，落葉空山正掩門。   <br />   其五   <br />   雲霧為屏雪作宮，塵埃無路可能通。春風未動枝先覺，夜月初來樹欲空。   <br />   翠袖佳人依竹下，白衣宰相在山中。寂寥此地君休怨。回首名園盡棘叢。   <br />   其六   <br />   夢斷揚州閣掩塵，幽期猶自屬詩人。立殘孤影長過夜，看到餘芳不是春。   <br />   雲暖空山栽玉遍，月寒深浦泣珠頻。掀篷圖裡當時見，錯愛橫斜卻未真。   <br />   其七   <br />   獨開無那只依依，肯為愁多減玉輝。簾外鐘來初月上，燈前角斷忽霜飛。   <br />   行人水驛春前早，啼鳥山牆晚半稀。愧我素衣今已化，相逢遠自洛陽歸。   <br />   其八   <br />   最愛寒多最得陽，仙遊長在白雲鄉。春愁寂寞天應老，夜色朦朧月亦香。   <br />   楚客不吟江路寂，吳王已醉苑台荒。枝頭誰見花驚處，裊裊微風簌簌霜。   <br />   其九   <br />   斷魂只有月明知，無限春愁在一枝。不共人言唯獨笑，忽疑君到正相思。   <br />   歌殘別院燒燈夜，妝罷深宮覽鏡時。舊夢已隨流水遠，山窗聊復伴題詩。  </p>  <p align=\"center\">   <font color=\"#FF6600\">    <strong>觀軍裝十詠</strong>   </font>   <br />   觀軍裝十詠‧冑   <br />   黃金冑虎頭，乍免走豪酋。還有從容處，綸巾按壘游。   <br />   觀軍裝十詠‧鎧   <br />   絲串鏤文銀，高城日照鱗。擐來曾攪陣，一鏃不傷身。   <br />   觀軍裝十詠‧纛   <br />   發亂野牛驚，神專大將營。師行當禡祭，壇卜戮番生。   <br />   觀軍裝十詠‧刀   <br />   大食購千金，妖精泣太陰。燈前開匣看，無限許君心。   <br />   觀軍裝十詠‧弓   <br />   燕角號良材，樓煩劈未開。秋風懸臂出，何處一鶬來。   <br />   觀軍裝十詠‧箭   <br />   流星逐飛羽，鏃利能穿札。三發定邊歸，箙中休滿插。   <br />   觀軍裝十詠‧麾   <br />   彩帛曳長虹，悠悠捲塞風。三軍齊陷陣，應在一揮中。   <br />   觀軍裝十詠‧矛   <br />   畫乾似蛇長，誰論半段璟。日斜親斗罷，高宴卓沙場。   <br />   觀軍裝十詠‧袍   <br />   雕錦剪花團，三邊總認看。尋常不肯著，風雪念兵寒。   <br />   觀軍裝十詠‧馬   <br />   羅帕覆春風，連鞍賜有功。蹄高騎得稱，身出萬軍中。  </p>  <p align=\"center\">   <font color=\"#FF6600\">    <strong>尋胡隱君</strong>   </font>   <br />   渡水復渡水，看花還看花。春風江上路，不覺到君家。  </p>  <p align=\"center\">   <font color=\"#FF6600\">    <strong>淵源堂夜飲</strong>   </font>   <br />   懸燈照清夜，葉落堂下雨。客醉已無言，秋蛩自相語。  </p>  <p align=\"center\">   <font color=\"#FF6600\">    <strong>和陳左司夜泊桐江</strong>   </font>   <br />   月出釣台樹，長灘秋更喧。渾如宿巫峽，唯少一聲猿。  </p>  <p align=\"center\">   <font color=\"#FF6600\">    <strong>過師子林</strong>   </font>   <br />   雨餘鳥語涼，斜陽竹深見。頻來非看花，借讀高僧傳。  </p>  <p align=\"center\">   <font color=\"#FF6600\">    <strong>過舊送別處</strong>   </font>   <br />   前時送畫船，西港柳株邊。別處愁猶在，鴛鴦不肯眠。  </p>  <p align=\"center\">   <font color=\"#FF6600\">    <strong>懷陳寅山人時居西山昭明寺</strong>   </font>   <br />   聞看西澗月，秋閣與僧開。正是相思夜，鐘聲君處來。  </p>  <p align=\"center\">   <font color=\"#FF6600\">    <strong>略上人房竹</strong>   </font>   <br />   幽篠半梢橫，山窗紘月明。上人禪定久，不怕有秋聲。  </p>  <p align=\"center\">   <font color=\"#FF6600\">    <strong>別呂隱君</strong>   </font>   <br />   孤舟晚溪口，欲去重回首。不忍別青山，況此山中友。  </p>  <p align=\"center\">   <font color=\"#FF6600\">    <strong>隔簾聞歌</strong>   </font>   <br />   葉逐散聲飛，湘雲隔妓衣。誰能偷捲看，認是小叢非。  </p>  <p align=\"center\">   <font color=\"#FF6600\">    <strong>黃氏延綠軒</strong>   </font>   <br />   蔥蔥溪樹暗，靡靡江蕪濕。雨過曉開簾，一時放春入。  </p>  <p align=\"center\">   <font color=\"#FF6600\">    <strong>端午席上詠美人彩索釵符二首</strong>   </font>   <br />   其一   <br />   臂頭長命縷，百結更雙蟠。怕有痕生肉，教依玉釧寬。   <br />   其二   <br />   靈篆貯紗囊，熏風綠鬢傍。從今能鎮膽，不怯睡空房。  </p>  <p align=\"center\">   <font color=\"#FF6600\">    <strong>江寺雨中訪杜二</strong>   </font>   <br />   幾日纜歸舟，同君野寺游。舊懷言未盡，不是雨相留。  </p>  <p align=\"center\">   <font color=\"#FF6600\">    <strong>喜從兄遠歸</strong>   </font>   <br />   聞汝歸舟到，相迎只恐遲。方當見時喜，還憶別時悲。  </p>  <p align=\"center\">   <font color=\"#FF6600\">    <strong>寒夜與家人坐語憶客中時</strong>   </font>   <br />   茅屋夜燈青，竹庭寒雪白。不對室中人，依然去年客。  </p>  <p align=\"center\">   <font color=\"#FF6600\">    <strong>江上漫成</strong>   </font>   <br />   春色到江濱，江花樹樹新。行吟憔悴客，誰道亦逢春。  </p>  <p align=\"center\">   <font color=\"#FF6600\">    <strong>雨中過玉遮山二首</strong>   </font>   <br />   其一   <br />   松頭急風回，飛雨不到面。何處豁清愁，千山一人見。   <br />   其二   <br />   尋鐘入蒼茫，一澗復一崦。落葉去方深，山扉雨中掩。  </p>  <p align=\"center\">   <font color=\"#FF6600\">    <strong>得家兄在遠消息</strong>   </font>   <br />   江上有歸舟，傳兄在石頭。知安雖暫喜，念遠更成愁。  </p>  <p align=\"center\">   <font color=\"#FF6600\">    <strong>赴京道中逢還鄉友</strong>   </font>   <br />   我去君卻歸，相逢立途次。欲寄故鄉書，先詢上京事。  </p>  <p align=\"center\">   <font color=\"#FF6600\">    <strong>泐禪師室中晚坐</strong>   </font>   <br />   綠陰欲滿寺，禽鳴春雨餘。聊因簡牘暇，窗下閱僧書。  </p>  <p align=\"center\">   <font color=\"#FF6600\">    <strong>白葵花</strong>   </font>   <br />   素彩發庭陰，涼滋玉露深。誰憐白衣者，亦有向陽心。  </p>  <p align=\"center\">   <font color=\"#FF6600\">    <strong>馬氏東軒</strong>   </font>   <br />   陽和受最多，爽氣看應少。晞發此窗前，雞鳴海天曉。  </p>  <p align=\"center\">   <font color=\"#FF6600\">    <strong>得家書</strong>   </font>   <br />   未讀書中語，憂懷已覺寬。燈前看封篋，題字有平安。  </p>  <p align=\"center\">   <font color=\"#FF6600\">    <strong>期陳則不至聞宿清隱蘭若</strong>   </font>   <br />   幽禽雨中響，門掩春塘綠。思君暮不來，應伴山僧宿。  </p>  <p align=\"center\">   <font color=\"#FF6600\">    <strong>碧筒飲</strong>   </font>   <br />   綠觴捲高葉，醉吸清香度。酒瀉正何如，風傾曉盤露。  </p>  <p align=\"center\">   <font color=\"#FF6600\">    <strong>曉發山驛</strong>   </font>   <br />   風殘杏花曉，馬上聞啼鳥。茅店未開門，山多住人少。  </p>  <p align=\"center\">   <font color=\"#FF6600\">    <strong>焚香</strong>   </font>   <br />   斜霏動遠吹，暗馥留微火。心事共成灰，窗間一翁坐。  </p>  <p align=\"center\">   <font color=\"#FF6600\">    <strong>榴花</strong>   </font>   <br />   日炙態常醺，香生若自焚。夜來端午宴，淡卻美人裙。  </p>  <p align=\"center\">   <font color=\"#FF6600\">    <strong>階前苔</strong>   </font>   <br />   莫掃雨餘綠，任滿閒階路。留著落來花，春泥免相污。  </p>  <p align=\"center\">   <font color=\"#FF6600\">    <strong>題李迪畫犬</strong>   </font>   <br />   矰兒偏吠客，花下臥晴莎。莫出東原獵，春來兔乳多。  </p>  <p align=\"center\">   <font color=\"#FF6600\">    <strong>僧舍訪呂隱君為學上人題墨竹</strong>   </font>   <br />   山房竹雨過，簾影靄春雲。得與幽人會，何殊見此君。  </p>  <p align=\"center\">   <font color=\"#FF6600\">    <strong>題孫卿家小畫二首</strong>   </font>   <br />   其一   <br />   高嶺冒層嵐，疏林逗殘照。何處覓孫登，雲間聽長嘯。   <br />   其二   <br />   前林遠杵歇，別院疏鐘起。行人與居人，同在秋雲裡。  </p>  <p align=\"center\">   <font color=\"#FF6600\">    <strong>叢竹圖贈內弟周思敬就題</strong>   </font>   <br />   窈窕復蒙蘢，千山萬竹中。幽人夜驚起，秋雨共秋風。  </p>  <p align=\"center\">   <font color=\"#FF6600\">    <strong>題張來儀畫贈張伯醇</strong>   </font>   <br />   風起澗聲亂，景寒雲氣深。山人歸臥晚，詩意滿秋林。  </p>  <p align=\"center\">   <font color=\"#FF6600\">    <strong>次韻及禪師懷王水曹</strong>   </font>   <br />   千峰一寺遠，雲滿跏趺處。無客伴孤禪，懸燈照深樹。  </p>  <p align=\"center\">   <font color=\"#FF6600\">    <strong>夜聞雨</strong>   </font>   <br />   窗燭泠殘夜，聞蛩更聞雨。秋館總多愁，猶勝在羈旅。  </p>  <p align=\"center\">   <font color=\"#FF6600\">    <strong>題方壺小畫</strong>   </font>   <br />   夕陽數峰遠，靄靄江南思。煙外有鐘聲，山僧獨歸寺。  </p>  <p align=\"center\">   <font color=\"#FF6600\">    <strong>大癡小畫</strong>   </font>   <br />   溪水雖多曲，舟行不憚賒。山山秋樹赤，猶復似桃花。  </p>  <p align=\"center\">   <font color=\"#FF6600\">    <strong>扇上竹枝</strong>   </font>   <br />   寒梢雖數葉，高節傲霜風。寧肯隨團扇，秋來怨篋中。  </p>  <p align=\"center\">   <font color=\"#FF6600\">    <strong>吳仲圭枯木竹石</strong>   </font>   <br />   叢篠倚喬柯，秋陰雨尚多。風霜莫搖落，留蔭石邊莎。  </p>  <p align=\"center\">   <font color=\"#FF6600\">    <strong>題倪雲林畫贈因師</strong>   </font>   <br />   含暉峰下路，樹石盡垂籐。欲認莓苔跡，相尋行道僧。  </p>  <p align=\"center\">   <font color=\"#FF6600\">    <strong>題徐山人畫贈內弟周思恭</strong>   </font>   <br />   復澗兼重嶺，雲嵐處處生。君家還可認，為有讀書聲。  </p>  <p align=\"center\">   <font color=\"#FF6600\">    <strong>訪因師而師適詣余兩不相值</strong>   </font>   <br />   我去尋幽院，師來訪小園。休信不相見，相見本無言。  </p>  <p align=\"center\">   <font color=\"#FF6600\">    <strong>題張校理畫</strong>   </font>   <br />   寒色初凝野，秋聲忽在林。遙山不能見，只為晚煙深。  </p>  <p align=\"center\">   <font color=\"#FF6600\">    <strong>題畫贈別</strong>   </font>   <br />   扁舟暮歸去，別路江南樹。愁指楚山遙，明朝望君處。  </p>  <p align=\"center\">   <font color=\"#FF6600\">    <strong>龍門飛來峰</strong>   </font>   <br />   風吹峨眉雲，東依此山住。我來不敢登，只恐還飛去。  </p>  <p align=\"center\">   <font color=\"#FF6600\">    <strong>待渡</strong>   </font>   <br />   渡子未回舟，立傍沙頭樹。天寒雪欲來，莫滯人歸去。  </p>  <p align=\"center\">   <font color=\"#FF6600\">    <strong>西澗訪衍上人</strong>   </font>   <br />   日暮冒餘雪，望煙西澗陰。不因師住遠，何事到山深。  </p>  <p align=\"center\">   <font color=\"#FF6600\">    <strong>送人游湘中</strong>   </font>   <br />   離恨掛帆檣，隨君遠入湘。飛花蕩春影，江水不勝長。  </p>  <p align=\"center\">   <font color=\"#FF6600\">    <strong>蔡村田家</strong>   </font>   <br />   田中耒聲歇，煙火西林起。獨立候歸人，柴門夕陽裡。  </p>  <p align=\"center\">   <font color=\"#FF6600\">    <strong>夢中作</strong>   </font>   <br />   悠悠眾擾去，寂寂孤吟歇。雨過滿窗涼，高林上明月。  </p>  <p align=\"center\">   <font color=\"#FF6600\">    <strong>馬周見太宗圖</strong>   </font>   <br />   封事朝聞夕拜官，新豐無復客衣寒。書生未有鳶肩相，只說君臣際會難。  </p>  <p align=\"center\">   <font color=\"#FF6600\">    <strong>聞舊教坊人歌</strong>   </font>   <br />   渭城歌罷獨淒然，不及新聲世共憐。今日岐王賓客盡，江南誰識李龜年。  </p>  <p align=\"center\">   <font color=\"#FF6600\">    <strong>山中別寧公歸西塢</strong>   </font>   <br />   一上香台看落暉，沙村孤樹晚依依。老僧不出青山寺，只有鐘聲送客歸。  </p>  <p align=\"center\">   <font color=\"#FF6600\">    <strong>秋柳</strong>   </font>   <br />   欲挽長條已不堪，都門無復舊毿毿。此時愁殺桓司馬，暮雨秋風滿漢南。  </p>  <p align=\"center\">   <font color=\"#FF6600\">    <strong>送賈麟歸江上</strong>   </font>   <br />   別淚紛紛逐斷猿，貧交無贈只多言。離愁正似蘼蕪草，一路隨君到故園。  </p>  <p align=\"center\">   <font color=\"#FF6600\">    <strong>秋夜同周著作宿婁浦</strong>   </font>   <br />   小廨寒依竹浦雲，酒闌相對說離群。一聲新雁誰先聽，今夜江南我共君。  </p>  <p align=\"center\">   <font color=\"#FF6600\">    <strong>方匡師畫</strong>   </font>   <br />   畫圖忽見白雲峰，茶屋香台樹幾重。身若在師行道處，晚來唯訝不聞鐘。  </p>  <p align=\"center\">   <font color=\"#FF6600\">    <strong>送陳秀才歸沙上看墓</strong>   </font>   <br />   滿衣血淚與塵埃，亂後還鄉亦可哀。風雨梨花寒食後，幾家墳上子孫來。  </p>  <p align=\"center\">   <font color=\"#FF6600\">    <strong>送呂卿</strong>   </font>   <br />   遠汀斜日思悠悠，花拂離腸柳拂舟。江北江南芳草遍，送君並得送春愁。  </p>  <p align=\"center\">   <font color=\"#FF6600\">    <strong>答陳校理尋花已落之作</strong>   </font>   <br />   君來春去不相期，空有新愁繞舊枝。總得花看能幾日，最難留惜是芳時。  </p>  <p align=\"center\">   <font color=\"#FF6600\">    <strong>舟中聞歌</strong>   </font>   <br />   水柵孤燈照客舟，江南誰解唱甘州。尋常醉賞樽前曲，何似今朝聽得愁。  </p>  <p align=\"center\">   <font color=\"#FF6600\">    <strong>春思</strong>   </font>   <br />   愁兼楊柳一絲絲，客舍江南暮雨時。自入春來才思減，杏花開過不題詩。  </p>  <p align=\"center\">   <font color=\"#FF6600\">    <strong>入郭過南湖望報恩浮圖</strong>   </font>   <br />   雨過春波柳浪香，布帆歸緩怕斜陽。漁人為指江城近，一塔船頭看漸長。  </p>  <p align=\"center\">   <font color=\"#FF6600\">    <strong>廢宅芍葯</strong>   </font>   <br />   昔年花發要人催，今日無人花自開。猶有園丁憐國色，時容閒客借看來。  </p>  <p align=\"center\">   <font color=\"#FF6600\">    <strong>登江閣遠懷徐記室與杜進士同賦</strong>   </font>   <br />   憑欄兩客怨斜曛，此日同吟只欠君。江閣雖高猶不見，幾重山水幾重雲。  </p>  <p align=\"center\">   <font color=\"#FF6600\">    <strong>夏夜宿西園酒醒聞雨二首</strong>   </font>   <br />   其一   <br />   飛蟲繞燭夢迴遲，荷葉齊鳴雨一池。不為素紈猶在手，定疑秋夜乍寒時。   <br />   其二   <br />   人睡蕭蕭院落空，未秋愁已怯梧桐。夜長猶幸西軒雨，一半聽時在醉中。  </p>  <p align=\"center\">   <font color=\"#FF6600\">    <strong>聞笛</strong>   </font>   <br />   橫吹才聽淚已流，寒燈照雨宿江頭。憑君莫作關山曲，亂世人人易得愁。  </p>  <p align=\"center\">   <font color=\"#FF6600\">    <strong>慰周著作悼亡</strong>   </font>   <br />   笑披紗扇憶當年，只有卿卿最得憐。今日料應花不住，夜燈相伴室中禪。  </p>  <p align=\"center\">   <font color=\"#FF6600\">    <strong>山寺冒雨還西郭</strong>   </font>   <br />   栗葉翻翻滿寺秋，出門風雨未全收。自慚騎馬非閒客，可是山僧不解留。  </p>  <p align=\"center\">   <font color=\"#FF6600\">    <strong>蘇李泣別圖</strong>   </font>   <br />   丁零海上節毛稀，幾望南鴻近塞飛。泣盡白頭相別淚，少卿留虜子卿歸。  </p>  <p align=\"center\">   <font color=\"#FF6600\">    <strong>江上偶見</strong>   </font>   <br />   阿姬不畏晚寒多，綠舫紅衣柳下過。滿浦秋衣已零落，如何猶唱採蓮歌。  </p>  <p align=\"center\">   <font color=\"#FF6600\">    <strong>過保聖寺</strong>   </font>   <br />   隔江寒霧隱樓台，遠逐鐘聲放艇來。亂後不知僧已去，幾堆紅葉寺門開。  </p>  <p align=\"center\">   <font color=\"#FF6600\">    <strong>王七招飲余游紫籐塢值雪失期</strong>   </font>   <br />   孤舟山水雪晴時，看到梅花一萬枝。東崦題詩西崦醉，等閒忘卻故人期。  </p>  <p align=\"center\">   <font color=\"#FF6600\">    <strong>江上送客</strong>   </font>   <br />   春風江上盪舟過，垂柳垂楊拂浪波。惆悵今年頻送客，長條欲折已無多。  </p>  <p align=\"center\">   <font color=\"#FF6600\">    <strong>期諸友看范園杏花風雨不果</strong>   </font>   <br />   欲尋春去怕春休，又值春陰不得游。寂寞西園風雨裡，杏花比客更多愁。  </p>  <p align=\"center\">   <font color=\"#FF6600\">    <strong>逢張架閣</strong>   </font>   <br />   花落江南酒市春，逢君歸騎帶京塵。一杯相屬成知己，何必平生是故人。  </p>  <p align=\"center\">   <font color=\"#FF6600\">    <strong>山中春曉聽鳥聲</strong>   </font>   <br />   子規啼罷百舌鳴，東窗臥聽無數聲。山空人靜響更切，月落杏花天未明。  </p>  <p align=\"center\">   <font color=\"#FF6600\">    <strong>與親舊飲散出抵城西客舍賦寄</strong>   </font>   <br />   吳王廢苑草青青，一騎今朝發野亭。誰道別君行路遠，去時人醉到時醒。  </p>  <p align=\"center\">   <font color=\"#FF6600\">    <strong>過山家</strong>   </font>   <br />   流水聲中響緯車，板橋春暗樹無花。風前何處香來近，隔崦人家午焙茶。  </p>  <p align=\"center\">   <font color=\"#FF6600\">    <strong>雲山樓閣圖</strong>   </font>   <br />   碧樹香台錦繡連，畫師應見亂離前。如今風景那堪寫，廢寺空山鎖暮煙。  </p>  <p align=\"center\">   <font color=\"#FF6600\">    <strong>始自西山移寓江渚夜聞雨有作</strong>   </font>   <br />   客身移宿浦雲東，孤館殘燈與舊同。夜靜空江無落葉，雨聲驚不似山中。  </p>  <p align=\"center\">   <font color=\"#FF6600\">    <strong>晚過浦西橋</strong>   </font>   <br />   春水何長春日短，沙鴨交眠綠莎暖。晚過橋西不見人，野梅零落江梅斷。  </p>  <p align=\"center\">   <font color=\"#FF6600\">    <strong>歎庭樹</strong>   </font>   <br />   偶移弱質傍庭皋，風露離離已便高。翻笑園中栽樹者，十年猶未出蓬蒿。  </p>  <p align=\"center\">   <font color=\"#FF6600\">    <strong>雨中春望‧時在圍中</strong>   </font>   <br />   郡樓高望見江頭，油壁行春事已休。落盡棠梨寒食雨，只應啼鳥不知愁。  </p>  <p align=\"center\">   <font color=\"#FF6600\">    <strong>夜齋見螢火</strong>   </font>   <br />   拂竹綠莎復點台，夜窗無月見飛來。舊書亂後都拋卻，懶就微光更展開。  </p>  <p align=\"center\">   <font color=\"#FF6600\">    <strong>湖上見月憶家兄</strong>   </font>   <br />   望月思兄意轉迷，孤帆應宿楚雲西。夜深愁向湖邊立，為有寒鴻相並棲。  </p>  <p align=\"center\">   <font color=\"#FF6600\">    <strong>逢吳秀才復送歸江上</strong>   </font>   <br />   江上停舟問客蹤，亂前相別亂餘逢。暫時握手還分手，暮雨南陵水寺鐘。  </p>  <p align=\"center\">   <font color=\"#FF6600\">    <strong>送劉將軍</strong>   </font>   <br />   朔風吹沙復吹雪，笑解吳鉤初欲別。酒酣擊築和悲歌，將軍出關車騎多。  </p>  <p align=\"center\">   <font color=\"#FF6600\">    <strong>次韻春日謾興四首奉酬外舅達翁</strong>   </font>   <br />   其一   <br />   老去風情似樂天，恨無張態抹朱弦。一春酒病稀游賞，啼鳥鶯花共悵然。   <br />   其二   <br />   水邊簾幕遠籠花，游女時時出浣紗。記得橫塘沽酒處，畫船明月載瑟琶。   <br />   其三   <br />   雨多池館草毿毿，酒色寒銷舊舞衫。燕子似憐花落地，慇勤長帶軟泥銜。   <br />   其四   <br />   菖蒲葉老芷花新，地暖鴛鴦護水紋。不上高樓無遠恨，江南春盡草如雲。  </p>  <p align=\"center\">   <font color=\"#FF6600\">    <strong>迴文二首</strong>   </font>   <br />   其一   <br />   風簾一燭對殘花，薄霧寒籠翠袖紗。空院別愁驚破夢，東欄井樹夜啼鴉。   <br />   其二   <br />   人行遠寄寫情詩，靜院秋聲恨別離。新雁過時驚夢短，塵窗桂影月遲遲。  </p>  <p align=\"center\">   <font color=\"#FF6600\">    <strong>春日懷江上二首</strong>   </font>   <br />   其一   <br />   一川流水半村花，舊屋南鄰是釣家。長記歸篷載春醉，雲籠殘照雨鳴沙。   <br />   其二   <br />   薪蒲正綠乳鳧鳴，水沒漁梁宿雨晴。看近清明沉種日，野人何事不歸耕。  </p>  <p align=\"center\">   <font color=\"#FF6600\">    <strong>醉仙圖</strong>   </font>   <br />   酒滿長生癭木瓢，花開仙館宴春宵。飛瓊何事堅辭飲，應恐清都誤早朝。  </p>  <p align=\"center\">   <font color=\"#FF6600\">    <strong>觀弈圖</strong>   </font>   <br />   錯向山中立看棋，家人日暮待薪炊。如何一局成千載，應是仙翁下子遲。  </p>  <p align=\"center\">   <font color=\"#FF6600\">    <strong>江村即事</strong>   </font>   <br />   野岸江村雨熟梅，水平風軟燕飛回。小舟送餉荷包飯，遠旆招沽竹醞醅。  </p>  <p align=\"center\">   <font color=\"#FF6600\">    <strong>偶睡</strong>   </font>   <br />   竹間門掩似僧居，白豆花開片雨餘。一榻茶煙成偶睡，覺來猶把讀殘書。  </p>  <p align=\"center\">   <font color=\"#FF6600\">    <strong>舟歸江上過斜塘</strong>   </font>   <br />   漫漫村塘水沒沙，清明初過已無花。春寒欲雨歸心急，懶住扁舟問酒家。  </p>  <p align=\"center\">   <font color=\"#FF6600\">    <strong>西齋庭前海棠</strong>   </font>   <br />   寂寥銀燭與金盤，睡足簾前怯曉寒。不是詩人賞幽興，雨中深院有誰看。  </p>  <p align=\"center\">   <font color=\"#FF6600\">    <strong>次張仲和春日漫興</strong>   </font>   <br />   蘇小墳前柳似煙，鞦韆人靜夕陽天。獨騎款段尋詩去，懶逐看花眾少年。  </p>  <p align=\"center\">   <font color=\"#FF6600\">    <strong>與內弟周思敬晚過雁蕩僧舍</strong>   </font>   <br />   同過溪橋日欲晡，遠林殘葉似棲烏。照公院裡堪留宿，已有梅花有酒無？  </p>  <p align=\"center\">   <font color=\"#FF6600\">    <strong>白傅湓浦圖</strong>   </font>   <br />   相逢淪落總天涯，舟泊湓江近荻花。逐客青衫自多淚，傷心不用怨瑟琶。  </p>  <p align=\"center\">   <font color=\"#FF6600\">    <strong>客夜聞女病‧時在錢塘</strong>   </font>   <br />   歲盡歸期尚杳然，不知汝病復誰憐。隔鄰兒女燈前笑，客舍愁中正獨眠。  </p>  <p align=\"center\">   <font color=\"#FF6600\">    <strong>秋江晚渡圖</strong>   </font>   <br />   鷓鴣飛盡一洲勣，帆帶秋雲度遠津。底事愁看畫中景，昨朝曾送渡江人。  </p>  <p align=\"center\">   <font color=\"#FF6600\">    <strong>夜中有感二首</strong>   </font>   <br />   其一   <br />   少壯無歡似老時，身窮寧坐苦吟詩。臥思三十年來事，一半間關在亂離。   <br />   其二   <br />   倦僕廚中睡已安，吹燈呼起冒霜寒。酒醒無限悲歌意，不覓書看覓劍看。  </p>  <p align=\"center\">   <font color=\"#FF6600\">    <strong>過北塘道中四首</strong>   </font>   <br />   其一   <br />   未得看春愁不禁，此日聊復試幽尋。行人入村花宛宛，吠犬隔水樹深深。   <br />   其二   <br />   春水滿田如一湖，入田放艇看鵝雛。女郎祠下野花雜，老子門前沙樹孤。   <br />   其三   <br />   若欲看春春色稀，亂後何處有芳菲。晚鶯啼歇野寂寂，雙樹溪邊人獨歸。   <br />   其四   <br />   渺渺一徑兩陂間，楊柳初發水潺緩。驚魚忽散人影盡，啼鳥時來春意閒。  </p>  <p align=\"center\">   <font color=\"#FF6600\">    <strong>夜雨江館寫懷二首</strong>   </font>   <br />   其一   <br />   愁解尋人不得辭，小窗疏竹雨來時。江湖今夜全家客，猶勝飄零兩處思。   <br />   其二   <br />   漠漠春寒水繞村，有愁無酒不開門。青燈畫角黃昏雨，客共梅花並斷魂。  </p>  <p align=\"center\">   <font color=\"#FF6600\">    <strong>金征士玟雨中見過留宿二首</strong>   </font>   <br />   其一   <br />   夜窗同聽雨中猿，風物淒涼異故園。舊事堪愁今懶說，相看不是解忘言。   <br />   其二   <br />   莫辭同宿掩書幃，亂後蕭條故舊稀。預恐明朝風雨歇，滿江春水送君歸。  </p>  <p align=\"center\">   <font color=\"#FF6600\">    <strong>過流通院二首</strong>   </font>   <br />   其一   <br />   僧懶開門見客遲，空林流水日斜時。欲留詩句知曾過，我後來看竟是誰。   <br />   其二   <br />   橘柚林中薜荔垣，幽尋幾度入秋園。雖然老衲無聞見，猶勝相逢俗客言。  </p>  <p align=\"center\">   <font color=\"#FF6600\">    <strong>送丁孝廉之錢塘就簡張著作方員外</strong>   </font>   <br />   江邊同客亂離餘，遠別那堪近歲除。若見故人詢旅況，知君解說不煩書。  </p>  <p align=\"center\">   <font color=\"#FF6600\">    <strong>游幻住精舍</strong>   </font>   <br />   寒扉斜向竹間推，此日重來是幾回。行遍空林僧不見，慰人憐有一株梅。  </p>  <p align=\"center\">   <font color=\"#FF6600\">    <strong>效香奩二首</strong>   </font>   <br />   其一   <br />   青瑣初空別恨長，繡茸留得唾痕香。簾前月出無人拜，只有鞦韆影過牆。   <br />   其二   <br />   開過東窗百葉桃，瑟琶塵滿縷金槽。欲呼小字敲妝閣，誰出相迎放剪刀？  </p>  <p align=\"center\">   <font color=\"#FF6600\">    <strong>江上逢舊妓李氏見過四首</strong>   </font>   <br />   其一   <br />   玉箏紅燭艷春羅，慣向高堂聽汝歌。今夕相逢為重唱，孤舟江冷月明多。   <br />   其二   <br />   多謝停舟共一卮，石州歌罷各低眉。南園舊日同聽客，零落如今剩有誰。   <br />   其三   <br />   誰識能歌舊散聲，愁中聽處尚分明。玲瓏酒罷休催去，月落江潮尚未平。   <br />   其四   <br />   平常歌舞不能閒，多在青春甲第間。借問年來還到否，朱門風雨幾家關。  </p>  <p align=\"center\">   <font color=\"#FF6600\">    <strong>九月八日對菊</strong>   </font>   <br />   預向離邊把一杯，黃花多意已能開。不憂風雨明朝阻，懶逐時人斗折來。  </p>  <p align=\"center\">   <font color=\"#FF6600\">    <strong>舟行晚過張林</strong>   </font>   <br />   望山幾欲去尋幽，此日雖來不暇游。一棹黃昏過山下，疏燈絡緯滿林秋。  </p>  <p align=\"center\">   <font color=\"#FF6600\">    <strong>送葉山人</strong>   </font>   <br />   歲晚麻衣冒雪寒，高歌欲去醉長安。山瓢行負知何有，半是詩丸半藥丸。  </p>  <p align=\"center\">   <font color=\"#FF6600\">    <strong>看梅漫成三首</strong>   </font>   <br />   其一   <br />   江草初生江水流，便覺春色惱人愁。雪晴家家扣門去，不見梅花應不休。   <br />   其二   <br />   江邊寺裡一梅樹，幾度勞人相候開。無情今日未肯發，有興明朝還看來。   <br />   其三   <br />   野人不省愛梅好，棄在荒籬荊棘邊。細雨東風欲零落，我來相見一潸然。  </p>  <p align=\"center\">   <font color=\"#FF6600\">    <strong>夜至陽城田家</strong>   </font>   <br />   東津渡頭初月輝，南陵寺裡遠鐘微。主人入夜門未掩，蒲響滿塘鵝鴨歸。  </p>  <p align=\"center\">   <font color=\"#FF6600\">    <strong>江村樂四首</strong>   </font>   <br />   其一   <br />   荷浦張弓射鴨，柳塘持燭叉魚。天隨子宅同里，陶朱公祠近居。   <br />   其二   <br />   一犬行隨餉榼，群蛾飛繞繰車。江邊女去摘芡，城裡人來賣茶。   <br />   其三   <br />   罾掛漁郎舍外，船維酒媼橋邊。煙波五湖朝渡，風雨孤村晝眠。   <br />   其四   <br />   日斜深塢牛臥，潮落平沙蟹行。秋社未開綠醞，夜炊初碓紅粳。  </p>  <p align=\"center\">   <font color=\"#FF6600\">    <strong>讀道旁舊家碣上題曰宋黃澹翁先生之墓</strong>   </font>   <br />   古路斜陽廢城，斷碑荒草殘塋。莫嗔童豎樵牧，不識先生姓名。  </p>  <p align=\"center\">   <font color=\"#FF6600\">    <strong>楊氏山莊</strong>   </font>   <br />   斜陽流水幾里，啼鳥空林一家。客去詩題柿葉，僧來供煮籐花。  </p>  <p align=\"center\">   <font color=\"#FF6600\">    <strong>陶秘書廣陵送別圖</strong>   </font>   <br />   暮雨潮生瓜步，春山樹繞蕪城。惆悵離舟欲發，江南煙寺鐘聲。  </p>  <p align=\"center\">   <font color=\"#FF6600\">    <strong>送陳四秀才還吳</strong>   </font>   <br />   君是故鄉人，同作他鄉住。同來不同返，惆悵臨分處。   <br />   手把長干花，回望長洲樹。恐起憶家心，愁題送君句。  </p>  <p align=\"center\">   <font color=\"#FF6600\">    <strong>贈楊滎陽</strong>   </font>   <br />   嘉陵美山水，亦復富文彥。楊君產其邦，材拔性高狷。   <br />   布衣走名都，早入藝林選。客屈稷下談，王邀鄴中宴。   <br />   出門得名聲，不假親舊援。匣劍未久埋，囊錐已先見。   <br />   吐詞實瑰奇，讀者心欲顫。刀鳴鬥夫勇，花妥笑女倩。   <br />   如觀廣場中，百戲張曼衍。平生眼無人，遇我獨相善。   <br />   陌頭每並出，兩騎無後先。喜從兔園游，慚受狗監薦。   <br />   君歌我固服，我賦君亦羨。墮筵吟帽烏，踏席舞裙茜。   <br />   醉中共笑語，往往雜諧諺。有時出城西，山水恣攀踐。   <br />   巖眠曙猿驚，澗飲夏鶯囀。吳宮妓去榭，蕭寺僧開殿。   <br />   龍門剝陰苔，高什記題遍。歡游正相酣，世事忽驚變。   <br />   朋儔半生死，一世如激電。我棹返江潯，君車赴淮甸。   <br />   旋聞逐流人，居濠又移汴。一身去何繼，空橐唯破硯。   <br />   危途晚行疲，欲進足如罥。狼來樹杪避，蠍走燈下見。   <br />   渡河自撐篙，水急船斷纖。及至秋已深，舊褐風裂片。   <br />   難尋高陽飲，空弔鄢陵戰。聖恩忽加憐，收拔佐山縣。   <br />   卑曹敢云辭，執版謁府掾。官庖盡炊藜，民賦半輸絹。   <br />   低飛蓬蒿間，不異雉帶箭。有親寓京師，年老闕供饌。   <br />   欲奉朝夕歡，去職胡敢擅。晨上宰相書，得歸遂微願。   <br />   上堂具珍鮭，呼婦賣釵釧。我時別君久，問訊愧無便。   <br />   空題憶君詩，細字書滿卷。今春被詔起，前史預編撰。   <br />   始來長干門，楊柳正飛燕。逢君風塵餘，不改舊顏面。   <br />   握手話苦辛，悲喜雜慶唁。客中雖無錢，自寫賒酒券。   <br />   邀來臥東閣，月出初鎖院。君言涉艱難，壯志今已倦。   <br />   回頭悟前非，更名慕蘧瑗。我聞棠谿金，不畏經百煉。   <br />   胡為暫失路，遽欲老貧賤。吾皇奮神武，四海始安奠。   <br />   棧通諭夷文，驛走征士傳。時巡抗霓旌，肆覲冠星弁。   <br />   功成萬瑞集，禮欲議封禪。君才適時需，正若當暑扇。   <br />   手持照國珠，胸出補袞線。便應上金鑾，立對被天眷。   <br />   嗟餘忝載筆，鼠璞難自衒。幸茲際昌辰，魏闕寧不戀。   <br />   但憂誤蒙恩，不稱終冒譴。秋風楚潮滿，歸舸帆欲轉。   <br />   君若念故交，慇勤一相餞。  </p>  <p align=\"center\">   <font color=\"#FF6600\">    <strong>送週四孝廉後酒醒夜聞雁聲</strong>   </font>   <br />   別時酒忽醒，客去唯空舍。風雪雁聲來，寒生石城夜。   <br />   遙憶渡江船，正泊楓林下。  </p>  <p align=\"center\">   <font color=\"#FF6600\">    <strong>過白鶴溪</strong>   </font>   <br />   昨發白鷺洲，今過白鶴溪。溪流幾回轉，只在晉陵西。   <br />   月出女猶浣，雲深猿自啼。茅峰雖咫尺，無計躡丹梯。  </p>  <p align=\"center\">   <font color=\"#FF6600\">    <strong>睡覺</strong>   </font>   <br />   壚熏靄宿潤，秋滿床屏裡。曙色透窗來，幽人眠未起。   <br />   風驚露樹怯，日出煙禽喜。卻憶候東華，朝衣寒似水。  </p>  <p align=\"center\">   <font color=\"#FF6600\">    <strong>效樂天</strong>   </font>   <br />   誰言我久賤，明時已叨祿。誰言我苦貧，空倉尚餘粟。   <br />   辭闕是引退，還鄉豈遷逐。舊宅一架書，荒園數叢菊。   <br />   俗緣任妻子，家事煩僮僕。性懶宜早閒，何須暮年促。   <br />   猶著朝士冠，新裁野人服。杯深午醉重，被暖朝眠熟。   <br />   旁人笑寂寞，寂寞吾所欲。終老亦何求，但懼無此福。   <br />   功名如美味，染指已云足。何待厭飽餘，腸胃生疢毒。   <br />   請看留侯退，遠勝主父族。我師老子言，知足故不辱。   <br />   <br />   <font color=\"#FF6600\">    <strong>初入京寓天界西閣對辛夷花懷徐七記室</strong>   </font>   <br />   去年寺裡開辛夷，君來憶我曾題詩。今年我來君已去，思君還對花開時。   <br />   欲尋花下君行跡，日暮空庭古苔碧。慇勤把酒問花枝，看過春風幾行客？  </p>  <p align=\"center\">   <font color=\"#FF6600\">    <strong>答余新鄭四即余堯臣也。可補余傳之闕</strong>   </font>   <br />   前年吳門初解兵，君別故國當西行。有司臨門暮驅發，道路風雨啼孩嬰。   <br />   倉皇不敢送出郭，執手暫立懷憂驚。我時雖幸脫鋒鏑，亂後生事無堪營。   <br />   移家江上托地主，閒園借得親鋤耕。春朝起沐日照屋，野卉雜發鳴鸝珝。   <br />   思君萬里不可見，對此涕淚如盆傾。有壺當軒忍自酌，有句在卷邀誰評。   <br />   走役北郭問消息，一客為我言分明。君初隨例詣闕下，有旨謫徙鍾離城。   <br />   繼無襄金從無僕，棄家獨去何惸惸。長淮粘天趣前渡，牙眼怖客浮鼉鯨。   <br />   到州鞠躬謁太守，脫去官籍儕編氓。城荒無屋寓來客，旋乞廢地誅蓬荊。   <br />   異鄉何人恤同患，喜有楊子兼徐卿。日高破灶煙未起，閉戶不絕哦詩聲。   <br />   去年聖恩念逐客，特賜拔拭加朝纓。敕君赴汴聽銓擢，路算舊驛猶千程。   <br />   沙河無雨夏雲熱，茅葦夾岸多蚊虻。舟中感癘得下洩，刃攪腸腹聞紵嚶。   <br />   荒途無藥相救療，伏枕兩旬幾殞生。終藉神明佑吉士，疾勢漸脫身強輕。   <br />   一官署作新鄭簿，棒檄已去詢田更。我雖歷歷聽客語，虛實未察憂難平。   <br />   初春天子下明詔，欲纂前史羅儒英。非才亦辱使者召，辭謝不得來南京。   <br />   日斜出局訪君舍，草滿陋巷春泥晴。入門小女識父友，延拜學訴艱難情。   <br />   且云父意念家遠，新遣兩卒來相迎。須臾出君寄我札，上有秀句如瑰瓊。   <br />   自陳前事頗一一，與客舊說無虧盈。讀終呼卒問彼土，卒言幾年經戰爭。   <br />   河山蕭條縣雖小，民少奸詐多淳誠。春秋古稱鄶子國，溱洧水活魴魚幹。   <br />   雌兔咻咻草間走，雄雉角角桑顛鳴。谷深稀逢種田者，時有射戶棲山棚。   <br />   霜大赤棗收幾囷，剝食可比江南粳。官來撫民務無事，鞭掛壁上無敲搒。   <br />   寒廳吏散獨坐肅，遠對嵩少當簷楹。聞之離抱頓舒豁，如吸清露醒朝酲。   <br />   便因卒還寄君語，此邑小鮮聊試烹。幸逢昌朝勿自棄，願更努力修嘉名。   <br />   吾皇親手擁高篲，灑掃六合氛塵清。海中夷筐已入貢，隴外戶版初來呈。   <br />   大開明堂議禮樂，學士濟濟登蓬瀛。大廟冬烝薦朱瑟，千畝春藉垂青紘。   <br />   用材不肯略疏賤，銖寸盡上天官衡。況君磊落抱奇器，不異一鶚秋空橫。   <br />   豈容久屈簿領下，天道始塞終當亨。文章期君歸黼黻，借問報政何時成？  </p>  <p align=\"center\">   <font color=\"#FF6600\">    <strong>送證上人住持道場</strong>   </font>   <br />   緌公昔年住寶坊，龍象蹴踏騰毫芒。袈裟曾侍玉座旁，萬眾闤聽講仁王。   <br />   弟子如雲來四方，朝鐘暮鼓鳴高堂。西歸蔥嶺今幾霜，缽傳曇師道彌昌。   <br />   叢林主教遇聖皇，紫衣朝闕隨班行。上人繼吐三葉芳，衲中長繫摩尼蒼。   <br />   人間萬念俱已忘，獨好遊戲談文章。我來京師寄禪房，每邀看月開修廊。   <br />   手橫蠅拂坐繩床，竹間風吹煮茗香。侍僮觸屏睡欲僵，高殿宿鳥驚琅璫。   <br />   詩成金磬韻尚揚，清才未必慚支湯。有時夜剪園韭嘗，燈懸西齋雨浪浪。   <br />   人生聚散不可常，翩然東遊主道場。道場乃在雲水鄉，碧瀾堂前去路長。   <br />   江湖寒縮蛟蜃藏，楓槔正赤橙柑黃。煙銷日出聞漁榔，洲渚宛轉山低昂。   <br />   蕭然瓶錫隨經囊，留宿肯戀林中桑。兵餘莫嗟梵宇荒，勝景未逐樓台亡。   <br />   寺門無人閉夕陽，芋栗收作山中糧。好說千偈恢禪綱，麾斥佛祖誰敢當。   <br />   我方無用糜太倉，叨逐劍佩趨明光。醉歌欲覓玄真狂，懷恩未得尋歸航。   <br />   明朝舉首空相望，雲飛笠澤天茫茫。  </p>  <p align=\"center\">   <font color=\"#FF6600\">    <strong>唐昭宗賜錢武肅王鐵券歌</strong>   </font>   <br />   妖兒初下含元殿，天子仍居少陽院。諸藩從此擁連城，朝貢皆停事攻戰。   <br />   岐王已去梁王來，長安宮闕生蒿萊。天目山前異人出，金戈雙舉風煙開。   <br />   羅平惡鳥啼初起，犀弩三千射潮水。歸來父老拜旌旗，釃酒槌牛宴鄉里。   <br />   擊裘駿馬驕春風，錦袍玉帶真英雄。詔書特賜誓終始，黃金縷字旌殊功。   <br />   虎符龍節彤弓矢，後嗣猶令赦三死。盡言恩寵冠當時，天府丹書未逾此。   <br />   摩娑舊物四百年，古色滿面凝蒼煙。天祐宰相署名在，尋文再讀心茫然。   <br />   古來保族須忠節，受此幾人還覆滅。王家勳業至今傳，不在區區一方鐵。   <br />   人生富貴知幾時，泰山作礪徒相期。行人曾過表忠觀，風雨斷蘚埋殘碑。  </p>  <p align=\"center\">   <font color=\"#FF6600\">    <strong>穆陵行</strong>   </font>   <br />   樓船載國沉海水，金槌晝入三泉裡。空中玉馬不聞嘶，日落寢園秋色起。   <br />   魚燈夜滅隨戶開，弓劍已出空幽台。髡胡暗識寶氣盡，六陵松柏悲風來。   <br />   玉顱深注駝酥酒，誤比戎王月支首。百年帝魄泣穹廬，醉骨飲冤愁不朽。   <br />   幸逢中國真龍飛，一函雨露江南歸。環珮重遊故山月，冬青樹死遺民非。   <br />   千秋誰解錮南山，世運興亡覆掌間。起輦谷前馬蹄散，白草無人澆麥飯。  </p>  <p align=\"center\">   <font color=\"#FF6600\">    <strong>題美人對鏡圖</strong>   </font>   <br />   曉院鹿盧鳴露井，玉人夢斷梨雲冷。起開妝閤笑窺奩，月裡分明見娥影。   <br />   白對猶憐況主家，春風一面惱腸花。何由鑄入青銅內，不遣秋霜換娥翠。  </p>  <p align=\"center\">   <font color=\"#FF6600\">    <strong>客舍雨中聽江卿吹簫</strong>   </font>   <br />   客中久不聞絲竹，此夕逢君吹紫玉。斷猿哀雁總驚啼，我亦無端淚相續。   <br />   數聲裊裊復嗚嗚，散入寒雲細欲無。愁望洞庭空落木，夢遊秦苑總荒蕪。   <br />   曲中識訴君心苦，不道人聽更淒楚。關山燈下歎羈臣，江浦舟中泣嫠婦。   <br />   憶昨閶門費酒貲，玉人邀坐弄參差。彩霞深院花開處，明月高樓鶴去時。   <br />   如今忽在他鄉外，風雨寒窗兩憔悴。恨無百斛金陵春，同上鳳凰台上醉。   <br />   始知嶰谷枯篁枝，中有人間無限悲。願君袖歸掛高壁，莫更相逢容易吹。  </p>  <p align=\"center\">   <font color=\"#FF6600\">    <strong>詠苑中秦吉了</strong>   </font>   <br />   不獨能言異凡鳥，最愛佳名呼吉了。雕籠幾度學雞鳴，驚起煙花六宮曉。   <br />   駕來別院未知迎，先聽遙呼萬歲聲。願把春風一杯酒，從今莫聽上林鶯。  </p>  <p align=\"center\">   <font color=\"#FF6600\">    <strong>夏珪風雪歸莊圖</strong>   </font>   <br />   江雲粘波晚模糊，青山忽失如亡逋。乾坤瑩淨冰作壺，春意散入千林枯。   <br />   野橋古渡行人無，清響瑟索鳴殘蘆。江天萬里一老夫，短蓑如蟻舟如鳧。   <br />   魚寒入泥不上窳，歸來遠識漁村孤。柴門夜叩聞犬呼，逕竹壓折誰相扶。   <br />   山妻自炊稚子沽，不羨炙肉圍紅爐。嗟餘客遊歲屢徂，詩囊隨驢走髯奴。   <br />   長安何處覓酒徒，飛花撲頭帽不烏。旅舍無夢還江湖，慚對風雪歸莊圖。  </p>  <p align=\"center\">   <font color=\"#FF6600\">    <strong>夜聞謝太史誦李杜詩‧前歌《蜀道難》，後歌《逼仄行》。</strong>   </font>   <br />   商聲激烈出破屋，林鳥夜起鄰人驚。我愁寂寞正欲眠，聽此起坐心茫然。   <br />   高歌隔舍與相和，雙淚迸落青燈前。李供奉，杜拾遺，當時流落俱堪悲。   <br />   嚴公欲殺力士怒，白首江海長憂饑。二子高才且如此，君今與我將何為？  </p>  <p align=\"center\">   <font color=\"#FF6600\">    <strong>贈金華隱者</strong>   </font>   <br />   我聞名山洞府三十六，一一靈跡紀真籙。金華秀出向東南，遠勝陽明與勾曲。   <br />   樓台縹緲開煙霞，天帝賜與神仙家。靈源有路不可入，但見幾片流出雲中花。   <br />   子房之師赤松子，三千年前亦居此。飛行恍惚誰解尋，漫說至今猶不死。   <br />   松花酒熟何處游，瑤草自綠春巖幽。群羊臥地散如石，老鹿耕田馴似牛。   <br />   聞有隱君子，乃是學仙者。自從入山中，不曾到山下。   <br />   世人莫知其姓名，以山呼之不敢輕。樵夫忽見苦未識，識疑便是黃初平。   <br />   嗟我胡為在塵網，遠望高峰若天壤。茯苓夜煮倘許飧，鐵杖來敲石門響。  </p>  <p align=\"center\">   <font color=\"#FF6600\">    <strong>登金陵雨花台望大江</strong>   </font>   <br />   大江來從萬山中，山勢盡與江流東。鍾山如龍獨西上，欲破巨浪乘長風。   <br />   江山相雄不相讓，形勝爭誇天下壯。秦王空此瘞黃金，佳氣蔥蔥至今王。   <br />   我懷鬱塞何由開，酒酣走上城南台。坐覺蒼茫萬古意，遠自荒煙落日之中來。   <br />   石頭城下濤聲怒，武騎千群誰敢渡。黃旗入洛竟何祥，鐵鎖橫江未為固。   <br />   前三國，後六朝，草生宮闕何蕭蕭。英雄來時務割據，幾度戰血流寒潮。   <br />   我生幸逢聖人起南國，禍亂初平事休息。從今四海永為家，不用長江限南北。  </p>  <p align=\"center\">   <font color=\"#FF6600\">    <strong>聖壽節早朝</strong>   </font>   <br />   天啟聖圖昌，流虹葉夢祥。飛龍起江左，戰馬放山陽。   <br />   御柳乘閶闔，仙桃熟建章。遠人陳貢篚，近侍浥爐香。   <br />   金鏡千秋錄，瑤池萬歲觴。小臣歌拜手，堯日正舒長。  </p>  <p align=\"center\">   <font color=\"#FF6600\">    <strong>禁中雪</strong>   </font>   <br />   君王元尚儉，台殿忽瓊瑤。環素凝宮沼，飛花綴苑條。   <br />   坊雞驚曙早，仗馬喜寒驕。金扇開時看，丹墀掃後朝。   <br />   台司呈賀表，樂部奉仙謠。須信陽光近，都先別處消。  </p>  <p align=\"center\">   <font color=\"#FF6600\">    <strong>早春侍皇太子游東苑池上呈青坊諸公</strong>   </font>   <br />   銅輦出紆徐，春宮晝講餘。戟煩郎將衛，簡授大夫書。   <br />   草長園鳴鹿，冰開照躍魚。從遊伴商皓，忝竊愧何如。  </p>  <p align=\"center\">   <font color=\"#FF6600\">    <strong>謝賜衣</strong>   </font>   <br />   臚呼遙捧賜，拜服望蓬萊。香帶爐煙下，光迎扇月開。   <br />   奇文天女織，新樣內宮裁。被澤徒深厚，慚無奪錦才。  </p>  <p align=\"center\">   <font color=\"#FF6600\">    <strong>西清對雨</strong>   </font>   <br />   楚台雲起遠，漢苑雨來微。曉濕宮城旆，寒沾陛楯衣。   <br />   溝中隨葉墮，爐畔帶煙飛。坐詠西清暇，君王召對稀。  </p>  <p align=\"center\">   <font color=\"#FF6600\">    <strong>夜宿太廟齋宮</strong>   </font>   <br />   烏散廟堧空，清香肅蠙宮。太常齋禁密，列祖享儀崇。   <br />   井叩銅瓶月，墀鳴玉珮風。聽鐘候車駕，庭燎已烔烔  </p>  <p align=\"center\">   <font color=\"#FF6600\">    <strong>送秦主客遷侍儀使</strong>   </font>   <br />   蕃客來曾識，衣冠上國風。承恩趨北闕，罷直出南宮。   <br />   導駕爐煙裡，催班漏點中。時清多奏頌，還向閣門通。  </p>  <p align=\"center\">   <font color=\"#FF6600\">    <strong>春日退直呈禁署諸公</strong>   </font>   <br />   待詔直東華，歸休每日斜。職連詞客苑，俸入酒胡家。   <br />   簷網長縈絮，庭磚欲過花。知君未出院，應草侍中麻。  </p>  <p align=\"center\">   <font color=\"#FF6600\">    <strong>送張司勳寶慶同知</strong>   </font>   <br />   乍出司勳幕，還乘別駕車。按圖猶漢地，輸布盡蠻家。   <br />   山熱蛇懸樹，江晴鶴浴沙。郡樓回首處，北斗近京華。  </p>  <p align=\"center\">   <font color=\"#FF6600\">    <strong>寓天界寺</strong>   </font>   <br />   雨過帝城頭，香凝佛界幽。果園春乳雀，花殿午鳴鳩。   <br />   萬履隨鐘集，千燈入鏡流。禪居容旅跡，不覺久淹留。  </p>  <p align=\"center\">   <font color=\"#FF6600\">    <strong>送前進士夏尚之歸宜春</strong>   </font>   <br />   淒涼庾開府，老去復如何。故國歸鴻少，新朝振鷺多。   <br />   菊荒應自歎，麥秀竟誰歌。相送堪愁思，蕭蕭楚水波。  </p>  <p align=\"center\">   <font color=\"#FF6600\">    <strong>早出鍾山門未開立候久之</strong>   </font>   <br />   關吏收魚鑰，趨朝阻向晨。忘鳴雞睡熟，倦立馬嘶頻。   <br />   柝靜霜飛堞，鐘來月墮津。可憐同候者，多是未閒人。  </p>  <p align=\"center\">   <font color=\"#FF6600\">    <strong>雪夜宿翰林院呈危宋二院長</strong>   </font>   <br />   偶伴王摩詰，寒宵宿禁林。院鈴風外靜，宮漏雪中沉。   <br />   絳蠟銷吟燭，青綾擁賜衾。明朝陪賀瑞，銀闕曉光深。  </p>  <p align=\"center\">   <font color=\"#FF6600\">    <strong>夜逢故郡賀冬至使胡普二博士同宿</strong>   </font>   <br />   會宿本無期，欣逢兩舊知。問年驚別久，候曉畏朝遲。   <br />   寒澀高城漏，陽回上苑枝。明朝使事畢，歸騎又天涯。  </p>  <p align=\"center\">   <font color=\"#FF6600\">    <strong>送鮑翰林遷官陝右</strong>   </font>   <br />   鑾坡初罷直，西去惜離群。載筆唐供奉，褰帷漢史君。   <br />   濁流河驛雨，高樹岳祠雲。公暇應懷古，登臨賦夕曛。  </p>  <p align=\"center\">   <font color=\"#FF6600\">    <strong>送曾主簿之平樂</strong>   </font>   <br />   路出桂江東，鄉音想未通。蛇飛山苦霧，鵬運海多風。   <br />   木魅長欺客，花蠻少學農。縣廳何處在，椰葉晚陰中。  </p>  <p align=\"center\">   <font color=\"#FF6600\">    <strong>桓簡公廟</strong>   </font>   <br />   荒林慘淡中，石馬欲嘶風。功在山留碣，威存廟掛弓。   <br />   饑鴉迎祭客，走鼠駭巫童。千載宣城道，人憐內史忠。  </p>  <p align=\"center\">   <font color=\"#FF6600\">    <strong>送前國子王助教歸臨川</strong>   </font>   <br />   去國獨依依，羈臣淚濕衣。夢中燕月冷，望裡楚山微。   <br />   世變人驚老，身全詔許歸。舟前楓葉落，應到故園扉。  </p>  <p align=\"center\">   <font color=\"#FF6600\">    <strong>送潘巡檢之閩中</strong>   </font>   <br />   京師到閩海，秋色幾程餘。莎柵山兵守，榕林島戶居。   <br />   曉衙雞應鼓，晚邏騎隨車。清世元無盜，將軍好讀書。  </p>  <p align=\"center\">   <font color=\"#FF6600\">    <strong>送思上人</strong>   </font>   <br />   名林雖盡廢，南去只隨緣。野飯晨留缽，城鐘夜到船。   <br />   虎馴應畏法，鳥喚不驚禪。他日期相見，高峰舊塔前。  </p>  <p align=\"center\">   <font color=\"#FF6600\">    <strong>宴王將軍第</strong>   </font>   <br />   流水通侯第，行雲傍妓台。雨催牙仗散，風引羽觴來。   <br />   曲學移聲按，詩隨得韻裁。莫令游宴歇，次第過花開。  </p>  <p align=\"center\">   <font color=\"#FF6600\">    <strong>送朱從事之吳興</strong>   </font>   <br />   釋褐方從宦，青山故郡鄰。草深湖帶雨，花暗驛藏春。   <br />   鼓聚祈蠶女，舟逢射鴨人。幕中應待久，徒此惜離辰。  </p>  <p align=\"center\">   <font color=\"#FF6600\">    <strong>和友人過採石</strong>   </font>   <br />   山暝斷磯頭，猿聲兩岸愁。柳間娼女酒，月下估人舟。   <br />   擒虎嗟橫渡，騎鯨憶醉游。停橈正懷古，風急葦花秋。  </p>  <p align=\"center\">   <font color=\"#FF6600\">    <strong>謔柳</strong>   </font>   <br />   何恨苦長顰，纖姿嫵媚春。慣愁行路客，羞比舞筵人。   <br />   亂葉斜斜雨，狂花袞袞塵。殘蟬來噪日，應落漢潭濱。  </p>  <p align=\"center\">   <font color=\"#FF6600\">    <strong>無題</strong>   </font>   <br />   顧影出中堂，長眉學內妝。本為戚里婦，不是狹斜娼。   <br />   扇撲園中蝶，箏彈陌上桑。相逢不敢笑，只恐斷君腸。  </p>  <p align=\"center\">   <font color=\"#FF6600\">    <strong>京師寓廨三首</strong>   </font>   <br />   其一   <br />   誰言舊隱非，靜裡且相依。綠樹城通苑，青山寺對扉。   <br />   官閒休直早，客久夢還稀。是物春來典，唯存舊賜衣。   <br />   其二   <br />   幾夜頻聽雨，經春不見花。蘼蕪青渚燕，楊柳白門鴉。   <br />   拙宦危機遠，工吟癖性加。閒坊車馬少，不似住京華。   <br />   其三   <br />   寂寞過芳時，幽懷只自知。袖無投相刺，篋有寄僧詩。   <br />   鼠跡塵凝帳，蛙聲雨到池。疏慵堪置散，不敢怨名卑。  </p>  <p align=\"center\">   <font color=\"#FF6600\">    <strong>送舒征士考禮畢歸四明</strong>   </font>   <br />   寄語關門吏，休輕尚布衣。叔孫聊應召，周黨竟辭歸。   <br />   赤日京城遠，蒼煙海樹微。送君還自歎，老卻故山薇。  </p>  <p align=\"center\">   <font color=\"#FF6600\">    <strong>送周復秀才賦行李中一物得紈扇</strong>   </font>   <br />   不畫乘鸞女，應憐素質新。霜機驚落早，風麈尚揮頻。   <br />   席上曾歌怨，窗間或掩顰。何如為君子，遠路障埃塵。  </p>  <p align=\"center\">   <font color=\"#FF6600\">    <strong>送流人</strong>   </font>   <br />   漢條應偶觸，蠻俗未能諳。海近風多颶，山昏瘴似嵐。   <br />   行沖哀甸虎，食畏蠱家蠶。鄉國何年返，縣知老日南。  </p>  <p align=\"center\">   <font color=\"#FF6600\">    <strong>贈張省郎</strong>   </font>   <br />   漢署早為郎，長游鳳沼傍。雞知壺水候，馬識火城光。   <br />   每載趨曹筆，時熏直省香。邊書無一羽，冠蓋得翱翔。  </p>  <p align=\"center\">   <font color=\"#FF6600\">    <strong>送宿衛將出守鄧州</strong>   </font>   <br />   中郎身領仗，宿衛在承明。舊射雙彫落，新乘五馬行。   <br />   紅雲遙魏闕，白水近穰城。好勸諸年少，春來賣劍耕。  </p>  <p align=\"center\">   <font color=\"#FF6600\">    <strong>甘露寺</strong>   </font>   <br />   勝地江山壯，名林歲月遙。剎藏京口樹，鐘送海門潮。   <br />   月黑龍光發，天清蜃氣銷。何當尋狠石，閒坐話前朝。  </p>  <p align=\"center\">   <font color=\"#FF6600\">    <strong>大駕親祀方丘選射齋宮奉次御制韻</strong>   </font>   <br />   奠壁方壇曉祝釐，豹竿風動從靈祗。獻符多士歌昌運，扈蹕諸蕃睹盛儀。   <br />   郊射貫侯初復古，汾祠獲鼎未云奇。山川效靜年多谷，神答皇心定有期。  </p>  <p align=\"center\">   <font color=\"#FF6600\">    <strong>奉迎車駕享太廟還宮</strong>   </font>   <br />   鳴蹕聲中曉仗回，錦裝馴象踏紅埃。半空雲影看旗動，滿道天香識駕來。   <br />   漢酎祭餘清廟閉，舜衣垂處紫宮開。禮成海內人皆慶，獻頌應慚自乏才。  </p>  <p align=\"center\">   <font color=\"#FF6600\">    <strong>晚登南岡望都邑宮闕二首</strong>   </font>   <br />   其一   <br />   落日登高望帝畿，龍蟠山下見龍飛。雲霄雙闕開黃道，煙樹三宮接翠微。   <br />   沙苑馬閒秋獵罷，天街車斗晚朝歸。明朝欲獻昇平頌，還逐仙班入瑣闈。   <br />   其二   <br />   秦金不厭氣佳哉，紫蓋黃旗此日開。殘雪已銷褵鵲觀，浮雲不隱鳳凰台。   <br />   山如雊下層層出，江自巴中渺渺來。六代衣冠總塵土，幸逢昌運莫興哀。  </p>  <p align=\"center\">   <font color=\"#FF6600\">    <strong>奉天殿進元史</strong>   </font>   <br />   詔預編摩辱主知，布衣亦得拜龍墀。書成一代存殷鑒，朝列千官備漢儀。   <br />   漏盡秋城催仗早，燭明春殿捲簾遲。時清機務應多暇，閣下從容幸一披。  </p>  <p align=\"center\">   <font color=\"#FF6600\">    <strong>九日陪諸閣老食賜糕次謝授經韻</strong>   </font>   <br />   叨陪講席按詞曹，曉禁霜花點素袍。院貯圖書西掖靜，雲連宮殿北山高。   <br />   故園莫憶黃花酒，內府初嘗赤棗糕。最愛鳳毛今復見，便令池上一揮毫。  </p>  <p align=\"center\">   <font color=\"#FF6600\">    <strong>送沈左司從汪參政分省陝西汪由御史中丞出</strong>   </font>   <br />   重臣分陝去台端，賓從威儀盡漢官。四塞河山歸版籍，百年父老見衣冠。   <br />   函關月落聽雞度，華岳雲開立馬看。知爾西行定回首，如今江左是長安。  </p>  <p align=\"center\">   <font color=\"#FF6600\">    <strong>吳僧日章講師赴召修蔣山普度佛事既罷東歸送別二首</strong>   </font>   <br />   其一   <br />   萬人擁坐聽潮音，寶剎曾迂玉駕臨。佛法曉敷三藏秘，帝恩春及九原深。   <br />   鍾山坐處花頻雨，練浦歸時樹欲陰。擬問楞伽嗟已別，楚江飛錫暮沉沉。   <br />   其二   <br />   故鄉未解識清容，卻在金陵闕下逢。中禁曾分齋缽飯，上方時叩講筵鐘。   <br />   一帆細雨迢迢浦，半塔斜陽靄靄峰。相送師歸忽多感，飛雲亦戀舊依松。  </p>  <p align=\"center\">   <font color=\"#FF6600\">    <strong>清明呈館中諸公</strong>   </font>   <br />   新煙著柳禁垣斜，杏酪分香俗共誇。白下有山皆繞郭，清明無客不思家。   <br />   卞侯墓上迷芳草，盧女門前映落花。喜得故人同待詔，擬沽春雨醉京華。  </p>  <p align=\"center\">   <font color=\"#FF6600\">    <strong>金陵喜逢董卿並送還武昌</strong>   </font>   <br />   兵後匆匆記別離，兩年音問不相知。武昌樓下初來日，幕府門前忽見時。   <br />   上國花開同醉少，大江潮落獨歸遲。莫嗟握手還分手，此會從前豈有期。  </p>  <p align=\"center\">   <font color=\"#FF6600\">    <strong>送易左司分省廣西</strong>   </font>   <br />   朝廷特念遠民深，畫省分官出桂林。油幕乍開依漢節，卉衣時到貢蠻金。   <br />   四時花發山多暖，半日嵐開市尚陰。虞帝祠前黃竹裡，相思莫聽鷓鴣吟。  </p>  <p align=\"center\">   <font color=\"#FF6600\">    <strong>送王檢校珣赴北平</strong>   </font>   <br />   十年同舍客京華，看遍龍河寺裡花。才進史書朝日下，便紆官綬去天涯。   <br />   平蕪遠塞秋驅騎，衰柳遺宮晚噪鴉。莫道窮邊成久別，待君歸草玉堂麻。  </p>  <p align=\"center\">   <font color=\"#FF6600\">    <strong>京師秋興次謝太史韻</strong>   </font>   <br />   柳外秋風起御河，京華客子意如何。伎同北郭知應濫，俸比東方愧已多。   <br />   梁寺鐘來殘月落，漢宮砧斷早鴻過。不材幸得同趨闕，幾度珊珊候曉珂。  </p>  <p align=\"center\">   <font color=\"#FF6600\">    <strong>送祠江瀆使者</strong>   </font>   <br />   源發岷峨萬里通，函香迢遞問齋宮。神馳白馬靈光近，祝奉玄牲禮秩崇。   <br />   驛下換船潮湧日，廟前沉璧水回風。重煩使者徼多福，南國無疵黍稌豐。  </p>  <p align=\"center\">   <font color=\"#FF6600\">    <strong>送葉判官赴高唐時使安南還</strong>   </font>   <br />   銅柱崖前使節過，貢隨歸騎入京多。一官暫遣陪成璡，片語曾煩下趙陀。   <br />   曉拜賜衣辭絳闕，秋催征棹渡黃河。政餘好賦登臨詠，聞說州人最善歌。  </p>  <p align=\"center\">   <font color=\"#FF6600\">    <strong>衍師見訪鍾山里第</strong>   </font>   <br />   風雨孤舟寄一僧，遠煩相覓到金陵。青衫愧逐塵中馬，白拂看麾座上蠅。   <br />   事去南朝猶有恨，夢歸北郭已無憑。文章何用虛叨祿，只合從師問上乘。  </p>  <p align=\"center\">   <font color=\"#FF6600\">    <strong>寄題安慶城樓</strong>   </font>   <br />   層構初成百戰終，憑高應喜楚氛空。山隨粉堞連雲起，江引清淮與海通。   <br />   遠客帆檣秋水外，殘兵鼓角夕陽中。時清莫問英雄事，回首長煙滅去鴻。  </p>  <p align=\"center\">   <font color=\"#FF6600\">    <strong>送鄭都司赴大將軍行營</strong>   </font>   <br />   上公承詔出蓬萊，立馬風煙萬里開。賜履已分無棣遠，舞戈還見有苗來。   <br />   牙前部曲多收績，幕下賓僚更倚才。後夜軍門知子到，郎星應是近三台。  </p>  <p align=\"center\">   <font color=\"#FF6600\">    <strong>送朱謝二博士進賀冬至表赴京師聽宣諭畢還吳</strong>   </font>   <br />   驛騎雙馳捧綠章，都門逢舊喜洋洋。小儒方幸瞻天近，遠使初來賀日長。   <br />   仗下丹墀晴雪盡，朝回紫陌曉塵香。承宣歸去難留駐，乞報平安到故鄉。  </p>  <p align=\"center\">   <font color=\"#FF6600\">    <strong>送丕上人還四明育王寺</strong>   </font>   <br />   解夏還尋舊寺棲，滿船黃葉過長溪。袈裟影入秋山遠，舍利光懸夜塔低。   <br />   鵝識講時常繞聽，猿知定後不驚啼。卻慚擾擾塵中客，覺路如今去尚迷。  </p>  <p align=\"center\">   <font color=\"#FF6600\">    <strong>送吳生赴汴省其父指揮</strong>   </font>   <br />   都亭槐雨淨朝埃，彩服逢秋試剪裁。定遠未歸雙節在，孝廉初去一船開。   <br />   城依梁苑煙中閉，河繞隋堤樹裡來。家慶拜餘尋舊跡，夕陽騎馬過繁台。  </p>  <p align=\"center\">   <font color=\"#FF6600\">    <strong>客舍夜坐</strong>   </font>   <br />   樓角聲殘鎖禁城，燈花半落夜寒生。啼鴉井上驚風散，殘雪窗前助月明。   <br />   清世莫嗟人寂寞，中年漸怯歲崢嶸。酒杯詩卷吾家物，客裹相親倍有情。  </p>  <p align=\"center\">   <font color=\"#FF6600\">    <strong>送鄭山人聽宣諭後歸東陽</strong>   </font>   <br />   閤門傳詔山人拜，清曉蓬萊望彩霞。布褐朝天才赴闕，蒲帆帶雨又還家。   <br />   沈侯詠罷樓沉月，婺女妝殘廟掩花。無限朝廷仁恤意，慇勤歸向老農誇。  </p>  <p align=\"center\">   <font color=\"#FF6600\">    <strong>春來</strong>   </font>   <br />   客愁擬向春來減，春到愁翻倍舊時。走馬已無年少樂，聽鶯空有故園思。   <br />   日光皛皛濃熏草，風力揚揚緩墮絲。辟歷溝南酒家路，共誰來往問花枝。  </p>  <p align=\"center\">   <font color=\"#FF6600\">    <strong>送賈文學以郡薦赴禮部試畢歸吳</strong>   </font>   <br />   匹馬都門候曉開，吳公新薦賈生來。郡中方待傳經業，闕下先稱射策才。   <br />   寒食杏花江店雨，春衣柳絮驛程埃。慚予東掖叨陪講，難把長干送別杯。  </p>  <p align=\"center\">   <font color=\"#FF6600\">    <strong>休沐日期衍公游北山不果獨臥齋中</strong>   </font>   <br />   休沐欣逢一日閒，擬邀禪客共登山。兩筇未許尋蘿徑，孤枕應須掩竹關。   <br />   歷歷遠峰塵土外，蕭蕭深屋草萊間。安眠卻勝清遊樂，覺看斜陽燕子還。  </p>  <p align=\"center\">   <font color=\"#FF6600\">    <strong>送內兄周誼還江上</strong>   </font>   <br />   憶奉綸音趨赴朝，曾煩遠送過楓橋。雲山方恨成睽阻，雪夜俄來件寂寥。   <br />   吳苑疏鐘沉晚樹，楚江歸雁逐寒潮。情親海內如君少，敢惜離魂為一銷。  </p>  <p align=\"center\">   <font color=\"#FF6600\">    <strong>夜聞吳女誦經</strong>   </font>   <br />   雲窗月帳散花多，閒讀金經夜若何。嬌舌乍彈鶯學語，芳心已定井銷波。   <br />   尼師曾教青蓮偈，女伴徒為白苧歌。聽處若迷空色相，應須愁殺病維摩。  </p>  <p align=\"center\">   <font color=\"#FF6600\">    <strong>送趙史君致仕歸別業</strong>   </font>   <br />   久仕江湖白髮長，今年得許乞身章。吏收封印朝辭郡，人賀懸車晚在鄉。   <br />   家篋已添新著稿，官衫未歇舊熏香。南風別墅初歸處，應坐肩輿看種秧。  </p>  <p align=\"center\">   <font color=\"#FF6600\">    <strong>游南峰寺有支遁放鶴亭</strong>   </font>   <br />   每向人間望碧峰，石門今得問幽蹤。路緣風磴泠泠策，寺隔煙蘿杳杳鐘。   <br />   窗下鳥來多墮果，亭前鶴去只高松。一龕願借依香火，莫道詩人非戴顒。  </p>  <p align=\"center\">   <font color=\"#FF6600\">    <strong>次韻楊署令雨中臥疾</strong>   </font>   <br />   雙桐分蔭曉池清，乍喜新晴覺病輕。蛛曳林風吹欲斷，鷺經沙雨洗偏明。   <br />   吟多稍怯臨窗寫，臥久渾忘出市行。不道春歸逾一月，起聞歌鳥尚疑鶯。  </p>  <p align=\"center\">   <font color=\"#FF6600\">    <strong>送胡簿之陽朔</strong>   </font>   <br />   幾年桂館去人稀，白髮憐君獨遠違。過海定尋回估舶，出京才脫舊儒衣。   <br />   祠羞荔子傳巫語，縣閉榕陰放吏歸。亦欲居夷嗟未得，漫看鴻鵠向南飛。  </p>  <p align=\"center\">   <font color=\"#FF6600\">    <strong>謁甫裡祠</strong>   </font>   <br />   衣冠寂寞半塵絲，想見江湖獨臥時。遁跡虛煩明主詔，感懷猶賦散人詩。   <br />   釣魚船去雲迷浦，鬥鴨欄空草滿池。芳藻一杯誰為奠，鼓聲只到水神祠。  </p>  <p align=\"center\">   <font color=\"#FF6600\">    <strong>送恩禪師弟子勤歸開元寺</strong>   </font>   <br />   山衲經寒補雜繒，白雲高寺遍尋登。法身已見浮來佛，宗旨曾傳化去僧。   <br />   歸過江城誰施飯，定依舊院自懸燈。明朝應恨千峰阻，欲問楞伽已不能。  </p>  <p align=\"center\">   <font color=\"#FF6600\">    <strong>辭戶部之命東還始出都門有作</strong>   </font>   <br />   詔貳民曹出禁林，陳辭因得解朝簪。臣材自信元難稱，聖澤誰言尚未深。   <br />   遠水江花秋艇去，長河宮樹曉鐘沉。還鄉何事行猶緩，為有區區戀闕心。  </p>  <p align=\"center\">   <font color=\"#FF6600\">    <strong>歸吳至楓橋</strong>   </font>   <br />   遙看城郭尚疑非，不見青山舊塔微。官秩加身應謬得，鄉音到耳是真歸。   <br />   夕陽寺掩啼烏在，秋水橋空乳鴨飛。寄語里閭休復羨，錦衣今已作荷衣。  </p>  <p align=\"center\">   <font color=\"#FF6600\">    <strong>送徐山人還蜀山兼寄張靜居</strong>   </font>   <br />   我因解紱遠辭京，君為修琴暫入城。偶爾相逢春酒熟，飄然忽去暮煙生。   <br />   山頭學嘯猶聞響，世上留詩不寫名。西澗煩詢張靜者，年來注易幾爻成。  </p>  <p align=\"center\">   <font color=\"#FF6600\">    <strong>寄題內弟周思敬野人居</strong>   </font>   <br />   野人何處是幽棲，聞在天隨舊宅西。半屋圖書春落蠹，一村花柳晝鳴雞。   <br />   分泉自給烹茶水，待雨惟耕種藥畦。日暮扁舟欲相訪，恐驚鷗鳥過前溪。  </p>  <p align=\"center\">   <font color=\"#FF6600\">    <strong>徐記室謫鍾離歸後同登東丘亭</strong>   </font>   <br />   同上高亭一賦詩，喜逢君是謫歸時。不然此日登臨處，應望天涯有遠思。  </p>  <p align=\"center\">   <font color=\"#FF6600\">    <strong>將赴金陵始出閶門夜泊二首</strong>   </font>   <br />   其一   <br />   烏啼霜月夜寥寥，回首離城尚未遙。正是思家起頭夜，遠鐘孤棹宿楓橋。   <br />   其二   <br />   煙月籠沙客未眠，歌聲燈火酒家前。如何才出閶門外，已似秦淮夜泊船。  </p>  <p align=\"center\">   <font color=\"#FF6600\">    <strong>舟次丹陽驛</strong>   </font>   <br />   沽酒來尋水驛門，鄰船燈火語黃昏。今朝始覺離鄉遠，身在丹陽郭外村。  </p>  <p align=\"center\">   <font color=\"#FF6600\">    <strong>正月十六日夜至京師觀燈</strong>   </font>   <br />   天街爭唱落梅歌，絳闕珠燈萬樹羅。莫笑遊人來看晚，春風還似昨宵多。  </p>  <p align=\"center\">   <font color=\"#FF6600\">    <strong>夜聞雨聲憶故園花</strong>   </font>   <br />   帝城春雨送春殘，雨夜愁聽客枕寒。莫入鄉園使花落，一枝留待我歸看。  </p>  <p align=\"center\">   <font color=\"#FF6600\">    <strong>早至闕下候朝</strong>   </font>   <br />   月明立傍御溝橋，半啟宮門未放朝。騶吏忽傳丞相至，火城如晝曉寒銷。  </p>  <p align=\"center\">   <font color=\"#FF6600\">    <strong>春日寄張祠部</strong>   </font>   <br />   烏衣巷口燕來時，楊柳風多紘酒旗。遠客金陵遊伴少，看花慚比去年遲。  </p>  <p align=\"center\">   <font color=\"#FF6600\">    <strong>宮女圖</strong>   </font>   <br />   女奴扶醉踏蒼苔，明月西園侍宴回。小犬隔花空吠影，夜深宮禁有誰來。  </p>  <p align=\"center\">   <font color=\"#FF6600\">    <strong>左掖作</strong>   </font>   <br />   小殿珠簾散柳絲，東宮初退講筵時。不材未敢修封事，把筆閒題應教詩。  </p>  <p align=\"center\">   <font color=\"#FF6600\">    <strong>雨中登天界西閣</strong>   </font>   <br />   青山樓閣楚江東，身在蒼茫晚色中。故國自遙難望見，不關春樹雨溟蒙。  </p>  <p align=\"center\">   <font color=\"#FF6600\">    <strong>吳中親舊遠寄新酒二首</strong>   </font>   <br />   其一   <br />   雙壺遠寄碧香新，酒內情多易醉人。上國豈無千日釀，獨憐此是故鄉春。   <br />   其二   <br />   為念春來客思悲，欲教一醉對花枝。那知飲量新來減，不似江亭看妓時。  </p>  <p align=\"center\">   <font color=\"#FF6600\">    <strong>宿圓明寺早起</strong>   </font>   <br />   客起燈前夢尚迷，滿樓殘月曉風西。應知野寺非山店，只聽鐘聲不聽雞。  </p>  <p align=\"center\">   <font color=\"#FF6600\">    <strong>送郭省郎東歸二首</strong>   </font>   <br />   其一   <br />   金陵兒女踏春陽，金陵客子正思鄉。一杯況復春將去，目斷飛花江水長。   <br />   其二   <br />   桃葉渡頭聞唱歌，孤帆欲發奈愁何。君歸是我來時路，山水無多離思多。  </p>  <p align=\"center\">   <font color=\"#FF6600\">    <strong>四月朔日休沐雨中</strong>   </font>   <br />   送春風雨苦潺潺，得告今朝免綴班。臥聽鳩啼花落盡，此身如在故園間。  </p>  <p align=\"center\">   <font color=\"#FF6600\">    <strong>送哲明府之新淦</strong>   </font>   <br />   花落春衫試剪裁，石頭城下楚帆開。憑誰為報清江吏，麥雉鳴時縣令來。  </p>  <p align=\"center\">   <font color=\"#FF6600\">    <strong>逆旅逢鄉人</strong>   </font>   <br />   客中皆念客中身，唯汝相逢意更親。不向燈前聽吳語，何由知是故鄉人。  </p>  <p align=\"center\">   <font color=\"#FF6600\">    <strong>寄丁二侃</strong>   </font>   <br />   江頭斜日草初薰，日斷歸鴻隔楚雲。舊日因居相近住，每思家處獨思君。  </p>  <p align=\"center\">   <font color=\"#FF6600\">    <strong>題虞文靖公書所賦鶴巢詩後</strong>   </font>   <br />   玉堂罷直髮如絲，華蓋當頭戴笠時。丁令去來滄海變，人間零落鶴巢詩。  </p>  <p align=\"center\">   <font color=\"#FF6600\">    <strong>戴叔鸞入夏江山圖</strong>   </font>   <br />   歸隱初辭薦辟章，西風黃葉滿車箱。青牛只識山中路，不是無心向洛陽。  </p>  <p align=\"center\">   <font color=\"#FF6600\">    <strong>客中憶二女</strong>   </font>   <br />   每憶門前兩候歸，客中長夜夢魂飛。料應此際猶依母，燈下看縫寄我衣。  </p>  <p align=\"center\">   <font color=\"#FF6600\">    <strong>晚晴遠眺</strong>   </font>   <br />   楚天無物不堪詩，登眺唯愁動遠思。秋樹江山人別後，夕陽樓閣雨晴時。  </p>  <p align=\"center\">   <font color=\"#FF6600\">    <strong>寄徐記室</strong>   </font>   <br />   惆悵江東日暮雲，我來君去苦離群。不知此日君思我，還似當時我憶君。  </p>  <p align=\"center\">   <font color=\"#FF6600\">    <strong>寄家書</strong>   </font>   <br />   底事鄉書累日修，路長唯恐有沉浮。還憂得到家添憶，不敢多言客裡愁。  </p>  <p align=\"center\">   <font color=\"#FF6600\">    <strong>聞人唱吳歌</strong>   </font>   <br />   楚人不解聽吳歌，我獨燈前感慨多。記得通波亭下路，畫船歸去雨鳴荷。  </p>  <p align=\"center\">   <font color=\"#FF6600\">    <strong>雨中過山</strong>   </font>   <br />   春雲晻靄澗奔渾，風雨行人過一村。不似家山深竹裡，乳鳩啼午未開門。  </p>  <p align=\"center\">   <font color=\"#FF6600\">    <strong>題畫</strong>   </font>   <br />   落日青山影在沙，鏡湖波淨過荷花。雲間樹底參差屋，借問誰家是賀家？  </p>  <p align=\"center\">   <font color=\"#FF6600\">    <strong>得故人書知未入京因寄</strong>   </font>   <br />   曾約春深到鳳台，君今不到只書來。滿椷離恨床頭放，一度相思一展開。  </p>  <p align=\"center\">   <font color=\"#FF6600\">    <strong>題王翰林所藏畫蘭</strong>   </font>   <br />   春到懷王舊渚宮，沙棠舟去水煙空。孤叢不有幽香發，應沒江邊百草中。  </p>  <p align=\"center\">   <font color=\"#FF6600\">    <strong>不見花</strong>   </font>   <br />   看花無計作閒身，塵土餘杭暗度春。不見花開莫惆悵，花飛還得免愁人。  </p>  <p align=\"center\">   <font color=\"#FF6600\">    <strong>寒食逢杜賢良飲</strong>   </font>   <br />   楊柳無煙江水長，鄰家風雨杏餳香。逢君共把金陵酒，忙卻今朝在異鄉。  </p>  <p align=\"center\">   <font color=\"#FF6600\">    <strong>風雨早朝</strong>   </font>   <br />   漏屋雞鳴起濕煙，蹇驢難借強朝天。卻思春水江南岸，閒聽篷聲臥釣船。  </p>  <p align=\"center\">   <font color=\"#FF6600\">    <strong>讀韋蘇州詩</strong>   </font>   <br />   掃閣焚香晝捲帷，綠槐疏雨夏初時。客憂何物能消遣，一帙蘇州刺史詩。  </p>  <p align=\"center\">   <font color=\"#FF6600\">    <strong>晚過青溪</strong>   </font>   <br />   王謝池台兩岸空，水禽爭哢夕陽中。麗華妖血流難盡，化作荷花別樣紅。  </p>  <p align=\"center\">   <font color=\"#FF6600\">    <strong>黃荃子母兔</strong>   </font>   <br />   陽坡日暖眼迷離，芳草春眠對兩兒。誰道姮娥曾作伴，廣寒孤宿已多時。  </p>  <p align=\"center\">   <font color=\"#FF6600\">    <strong>西園即事</strong>   </font>   <br />   綠池芳草滿晴波，春色都從雨裡過。知是鄰家花落盡，菜畦今日蝶來多。  </p>  <p align=\"center\">   <font color=\"#FF6600\">    <strong>吳別駕宅聞老妓陳氏歌</strong>   </font>   <br />   白髮相邀出後廳，莫辭為唱雨霖鈴。如今人盡憐年少，誰肯同來特地聽。  </p>  <p align=\"center\">   <font color=\"#FF6600\">    <strong>出郭舟行避雨樹下</strong>   </font>   <br />   一片春雲雨滿川，漁蓑欲借苦無緣。多情水廟門前柳，遮我孤舟半日眠。  </p>  <p align=\"center\">   <font color=\"#FF6600\">    <strong>己亥初度‧時年三十四</strong>   </font>   <br />   風雨空齋誦蓼莪，今年初度客中過。人生七十尋常壽，未過還憐一半多。  </p>  <p align=\"center\">   <font color=\"#FF6600\">    <strong>二喬觀兵書圖</strong>   </font>   <br />   共憑花几倚新妝，玉女陰符讀幾行。銅雀那能鎖春色，解將奇策教周郎。  </p>  <p align=\"center\">   <font color=\"#FF6600\">    <strong>期袁卿見過因出失值寄詩謝之</strong>   </font>   <br />   非關遠出負幽期，自是江邊枉棹遲。誰道空回君恨切，未應如我到家時。  </p>  <p align=\"center\">   <font color=\"#FF6600\">    <strong>宿蟾公房</strong>   </font>   <br />   一禽不鳴深樹煙，明月下照高僧禪。獨開西閣詠清夜，秋河欲墮山蒼然。  </p>  <p align=\"center\">   <font color=\"#FF6600\">    <strong>陌上見梅</strong>   </font>   <br />   陌頭一樹帶風沙，零落寒香日欲斜。車馬紛紛誰暇看，當年只合種山家。  </p>  <p align=\"center\">   <font color=\"#FF6600\">    <strong>東歸至楓橋</strong>   </font>   <br />   故人當日送登畿，此地停舟醉落暉。慚愧臨河舊攀柳，尚留青眼看人歸。  </p>  <p align=\"center\">   <font color=\"#FF6600\">    <strong>江行</strong>   </font>   <br />   家家漁網映回橋，春水初生沒樹腰。客路江南煙雨裡，綠蕪芳草恨迢迢。  </p>  <p align=\"center\">   <font color=\"#FF6600\">    <strong>戲和徐七見寄臥聞鄰槽酒聲之作</strong>   </font>   <br />   春瀉鄰槽入夜聞，遠疑泉響隔松雲。題詩為問醒眠客，幾滴還能醉得君？  </p>  <p align=\"center\">   <font color=\"#FF6600\">    <strong>見燕至</strong>   </font>   <br />   初來如報社前春，好宿茅簷伴客身。莫入江南舊庭院，杏花風雨總無人。  </p>  <p align=\"center\">   <font color=\"#FF6600\">    <strong>背面美人圖</strong>   </font>   <br />   欲呼回首不知名，背立東風幾許情。莫道畫師元不見，傾城雖見畫難成。  </p>  <p align=\"center\">   <font color=\"#FF6600\">    <strong>對梨花</strong>   </font>   <br />   素香寂寞野亭空，不似鞦韆院落中。臥對一枝愁病酒，清明今日雨兼風。  </p>  <p align=\"center\">   <font color=\"#FF6600\">    <strong>和楊餘諸君在謫中憶往年西園聽歌</strong>   </font>   <br />   花落名園罷醉游，故人無復舊風流。吳鄉莫歎無歌聽，若使聞歌意更愁。  </p>  <p align=\"center\">   <font color=\"#FF6600\">    <strong>重過南寺尋悟公不值</strong>   </font>   <br />   我是鈞天夢覺人，憶來松下是前身。老僧何去袈裟在，落葉斜陽滿室塵。  </p>  <p align=\"center\">   <font color=\"#FF6600\">    <strong>姑蘇雜詠‧九十四首</strong>   </font>  </p>  <p align=\"center\">   <font color=\"#FF6600\">    <strong>吳趨行</strong>   </font>   <br />   僕本吳鄉士，請歌吳趨行。吳中實豪都，勝麗古所名。   <br />   五湖洶巨澤，八門洞高城。飛觀被山起，游艦沸川橫。   <br />   土物既繁雄，民風亦和平。泰伯德讓在，言游文學成。   <br />   長沙啟伯基，異夢表休禎。舊閥凡幾家，奕代產才英。   <br />   遭時各建事，徇義或騰聲。財賦甲南州，詞華並西京。   <br />   茲邦信多美，粗舉難備稱。願君聽此曲，此曲匪誇盈。  </p>  <p align=\"center\">   <font color=\"#FF6600\">    <strong>長洲苑‧在太湖北岸</strong>   </font>   <br />   中國久無伯，闔閭思騁功。講蒐開別苑，訓武出離宮。   <br />   宰嚭應參乘，巫臣實御戎。鞀鳴深谷應，罝掩廣場空。   <br />   遠曳捎雲旆，高彎射月弓。三驅儀已畢，七伐步還同。   <br />   甲騎從輿後，蛾眉侍幄中。煮胎須紫豹，胹掌得玄熊。   <br />   樂事方難極，英圖忽易窮。城迷歌黍客，地屬採蕘童。   <br />   輦道崩秋雨，旗門失晚風。犬亡晙肆狡，人去雉爭雄。   <br />   草樹迎蕭索，湖山罷郁蔥。猶疑見獵火，寒燒夜深紅。  </p>  <p align=\"center\">   <font color=\"#FF6600\">    <strong>姑蘇台‧在橫山西北麓</strong>   </font>   <br />   金椎夜築西山土，催作高台貯歌舞。文身澤國構王基，卻笑先人獨何苦。   <br />   銅鋪玉檻盛繁華，幻作峰頭一片霞。望處直窮三百里，役時應廢幾千家。   <br />   蟠空曲路迷仙仗，攀盡瑤梯才到上。外繞雕龍宛轉欄，中施繡鳳葳蕤帳。   <br />   熏爐長爇鬱金香，共道千齡樂未央。茂苑月來秋佩冷，洞庭雨過夏綃涼。   <br />   當窗眾妓如仙女，揚袂迎風欲輕舉。人從天上見經過，鳥向雲間驚笑語。   <br />   日暮橫塘花盡開，捲簾台上望王來。宴舟初自觀魚返，獵騎還從射鹿回。   <br />   從登不用持鈹隊，自列紅妝侍高會。香傳羅帕進黃柑，縷切鸞刀供玉鱠。   <br />   燭光遠落太湖波，驚起魚龍出沒多。城上烏啼河漢轉，此時誰問夜如何。   <br />   管弦嘈嘈聒人耳，不聞兵來渡溪水。欲攜西子走登舟，醉倚畫筵嬌不起。   <br />   瞑目無因到甬東，可憐一炬綺羅空。獻楣竟墮仇人計，賜劍應辜諫士忠。   <br />   客來試問遺宮路，物色荒涼總非故。搴衣始信不虛言，滿地荊榛見零露。   <br />   當年爭奪苦勞機，卻把江山付落暉。聞說越王台殿上，如今亦有鷓鴣飛。  </p>  <p align=\"center\">   <font color=\"#FF6600\">    <strong>百花洲‧在姑蘇台下</strong>   </font>   <br />   吳王在時百花開，畫船載樂洲邊來。吳王去後百花落，歌吹無聞洲寂寞。   <br />   花開花落年年春，前後看花應幾人。但見枝枝映流水，不知片片墮行塵。   <br />   年來風雨荒台畔，日暮黃鸝腸欲斷。豈唯世少看花人，縱來此地無花看。  </p>  <p align=\"center\">   <font color=\"#FF6600\">    <strong>採香徑‧在香山之旁</strong>   </font>   <br />   晨妝出採芳，零露濕羅裳。種徙山中品，熏傳海外方。   <br />   抱筐歸蕙徑，焚鼎薦蘭堂。未足娛君寢，西施體自香。  </p>  <p align=\"center\">   <font color=\"#FF6600\">    <strong>玩花池‧在靈巖山</strong>   </font>   <br />   桃枝兼杏枝，春色繞宮池。正愛紅繁處，還憐綠淨時。   <br />   芳香泛幽沚，媚影照清漪。垂條看妓折，墮萼見魚吹。   <br />   杯涵明月瀉，舟逐彩雲移。水流花落盡，君王醉不知。  </p>  <p align=\"center\">   <font color=\"#FF6600\">    <strong>響屜廊‧在靈巖寺</strong>   </font>   <br />   君王厭絲竹，鳴屜時清耳。獨步六宮春，香塵不曾起。   <br />   那知未旋踵，麋鹿游遺址。響沉明月中，跡泯荒苔裡。   <br />   此夕意誰過，空廊有僧履。   <br />   <br />   <font color=\"#FF6600\">    <strong>走狗塘‧在城西</strong>   </font>   <br />   春堤長，春草淺，此地吳王曾走犬。獵場四面圍畫旗，紅炬照輦還宮遲。   <br />   割鮮夕宴誰共食，台上西子非樊姬。春苑年來草仍綠，韓盧已去多麋鹿。   <br />   君不見漢皇縱狗殊有功，逐兔直到烏江東。  </p>  <p align=\"center\">   <font color=\"#FF6600\">    <strong>錦帆涇</strong>   </font>   <br />   水繞荒城柳半枯，錦帆去後故宮蕪。窮奢畢竟輸漁父，長保秋風一幅蒲。  </p>  <p align=\"center\">   <font color=\"#FF6600\">    <strong>吳王井‧在靈巖山</strong>   </font>   <br />   曾開鑒影照宮娃，工手牽絲帶露華。今日空山僧自汲，一瓶寒供佛前花。  </p>  <p align=\"center\">   <font color=\"#FF6600\">    <strong>香水溪‧在吳故宮</strong>   </font>   <br />   粉痕凝水春溶溶，暖香流出銅溝宮。月明曾照美人浴，影與荷花相向紅。   <br />   玉肌羞露誰能見，只有鴛鴦窺半面。絳綃圍掩怯新涼，歸臥芙蓉池上殿。   <br />   空洗鉛妝不洗妖，坐傾人國幾良宵。驪山更有湯泉在，千古愁魂一種銷。  </p>  <p align=\"center\">   <font color=\"#FF6600\">    <strong>越來溪‧在橫山下</strong>   </font>   <br />   溪上山不改，溪邊台已傾。越兵來處路，流水尚哀聲。   <br />   昨日荷花生，今朝菱葉死。亡國不知誰，空令怨溪水。  </p>  <p align=\"center\">   <font color=\"#FF6600\">    <strong>採蓮涇‧在城西南</strong>   </font>   <br />   青房戢多子，採得儂心喜。今夜水風涼，君王宿船裡。   <br />   行處綠雲迷，歌聲一道齊。回頭調越女，何似若耶溪？  </p>  <p align=\"center\">   <font color=\"#FF6600\">    <strong>吳鉤行</strong>   </font>   <br />   吳鉤若霜雪，吳人重遊俠。樽前含笑看，上有仇家血。  </p>  <p align=\"center\">   <font color=\"#FF6600\">    <strong>死亭灣</strong>   </font>   <br />   貧賤眾所棄，豈惟愚婦人。圭組何重輕，能令變交親。   <br />   翁子昔未逢，妻去恥負薪。五十非晚貴，不能待終晨。   <br />   一旦謁帝閽，還家繡衣新。邸吏驚赤綬，邦人候朱輪。   <br />   無顏見故夫，自殺此水濱。誰知孟德耀，元在爾東鄰。  </p>  <p align=\"center\">   <font color=\"#FF6600\">    <strong>毛公壇</strong>   </font>   <br />   欲觀漢壇符，東上縹緲峰。葛花墜寒露，夕飲清心胸。   <br />   月出太湖水，鶴鳴空澗松。真境久寂寥，蒼苔蠙靈蹤。   <br />   嘗聞綠毛叟，變化猶神龍。世人豈得見，偶許樵夫逢。   <br />   攀陰力易疲，探玄志難從。歸出白雲外，空聞仙觀鐘。  </p>  <p align=\"center\">   <font color=\"#FF6600\">    <strong>臨頓里十首</strong>   </font>   <br />   其一   <br />   聞說橋東地，高人舊隱居。養生應有道，覓舉絕無書。   <br />   愛救粘絲蝶，嗔驚出水魚。時尋戴顒宅，自駕短轅車。   <br />   其二   <br />   應愛山齋好，秋風不捲茅。鑿渠侵蟻穴，移樹帶禽巢。   <br />   人世真浮梗，吾生豈繫匏。不逢皮從事，誰結歲寒交。   <br />   其三   <br />   載酒攜山榼，安琴制石床。鳧眠皆傍母，蜂去自從王。   <br />   穀雨收茶早，梅天曬藥忙。不扶靈壽杖，筋力老能強。   <br />   其四   <br />   自少圖名意，誰言世不知。僧求開寺記，客送買山資。   <br />   細雨魚生子，斜陽燕哺兒。平生無事迫，心苦為尋詩。   <br />   其五   <br />   斬伐憑樵斧，經綸在釣車。薄雲還露月，小雨不妨花。   <br />   酒債應多處，詩名自一家。虛煩時主召，懶脫故衣麻。   <br />   其六   <br />   長物元無有，何勞犬護扉。借看高士傳，學制道人衣。   <br />   窗破容螢入，船空載鶴歸。定緣幽事繞，不是宦情微。   <br />   其七   <br />   澹泊心情在，蕭疏鬢影殘。引泉規作沼，留筍待成竿。   <br />   自洗沾泥屐，誰收掛壁冠。毛公新有約，月夜禮天壇。   <br />   其八   <br />   沐罷便輕幘，消搖詠晚天。清風蘇病鶴，驟雨集鳴蟬。   <br />   舊史堆緗素，新經錄洞玄。誰知城郭裡，別自有林泉。   <br />   其九   <br />   汩汩泉通圃，蕭蕭柳映門。折花搖樹影，踏藕損蓮根。   <br />   饑鴨呼歸艦，新蠶試浴盆。屋前高石在，知是鬱林孫。   <br />   其十   <br />   茶租催未得，菊餌服還能。行古時人笑，文工造化憎。   <br />   貧留漁艇載，老謝鶴書征。誰識先生樂，悠然臥枕肱。  </p>  <p align=\"center\">   <font color=\"#FF6600\">    <strong>甫里即事四首</strong>   </font>   <br />   其一   <br />   長橋短橋楊柳，前浦後浦荷花。人看旗出酒市，鷗送船歸釣家。   <br />   風波欲起不起，煙日將斜未斜。絕勝苕中剡曲，金齏玉鱠堪誇。   <br />   其二   <br />   唼唼綠頭鴨鬥，翻翻紅尾魚跳。沙寬水狹江穩，柳短莎長路遙。   <br />   人爭渡處斜日，月欲圓時大潮。我比天隨似否，扁舟醉臥吹簫。   <br />   其三   <br />   江上漁郎晚祭，津頭估客朝過。鐘邊山近水近，篷底風多雨多。   <br />   饑蟹銜沙落籪，黠禽映竹窺羅。丫頭兩槳休去，為唱吳儂棹歌。   <br />   其四   <br />   橫網不遮過客，渡船時載歸僧。炊菰飯勝炊稻，採蓮歌和採菱。   <br />   煙外晚村弄笛，沙邊夜店停燈。短蓑醉拍銅鬥，我亦年來稍能。  </p>  <p align=\"center\">   <font color=\"#FF6600\">    <strong>聖姑廟‧在洞庭黿頭山，晉王彪女得道，     <br />     或云姓李氏。祈禱者不誠，則風回其舟。    </strong>   </font>   <br />   湖心湧出黿頭山，白波翠島非人寰。清虛宜作水仙府，鱗堂荷屋居其間。   <br />   淵都群靈孰為主，煙鬢翛然一神女。柔姿誰敢狎相親，笑叱鼉龍起雷雨。   <br />   玉骨蟬輕蛻幾秋，世緣已斷靜無愁。採蘭每約湘濱會，拾翠時陪漢上游。   <br />   水禽翔鳴衛芝蓋，長在蒼茫杳冥外。鮫人獻綃裁作衣，螺女供珠綴為佩。   <br />   花落閒祠謝古春，蓮幃瑤席掩香塵。空山夜夜星河遠，芳渚年年蘅杜新。   <br />   霞舒霧捲凝光彩，笑語無聞復誰待。泠風幾度引舟回，宛似蓬萊隔煙海。   <br />   猿叫楓林魚躍波，桂旗翻翠暮寒多。女巫佇望飛裙度，獨奏空侯引曼歌。   <br />   椒觴奠罷沉玄璧，鳥沒遙天湛空碧。遺情不結楚台雲，世人何處尋蹤跡。  </p>  <p align=\"center\">   <font color=\"#FF6600\">    <strong>三高祠三首</strong>   </font>   <br />   范蠡   <br />   功成不戀上將軍，一舸歸游笠澤雲。載去西施豈無意，恐留傾國更迷君。   <br />   張翰   <br />   洛陽忽憶鱠鱸肥，便趁秋風問釣磯。猶恨季鷹辭未早，不邀二陸共船歸。   <br />   陸龜蒙   <br />   鴨群無食水田荒，風雨孤篷載筆床。猶有新詩驚太守，醉中揮翰木蘭堂。  </p>  <p align=\"center\">   <font color=\"#FF6600\">    <strong>短簿祠</strong>   </font>   <br />   下馬空林問廟扉，衣冠寂寞掩塵幃。不能復使桓公怒，莫怪年來祭客稀。  </p>  <p align=\"center\">   <font color=\"#FF6600\">    <strong>闔閭墓</strong>   </font>   <br />   水銀為海接黃泉，一穴曾勞萬卒穿。謾說深機防盜賊，難令朽骨化神仙。   <br />   空山虎去秋風後，廢榭烏啼夜月邊。地下應知無敵國，何須深葬劍三千。  </p>  <p align=\"center\">   <font color=\"#FF6600\">    <strong>要離墓</strong>   </font>   <br />   弱夫殺壯士，誰敢嬰餘怒。今日古城邊，耕人肆侵墓。  </p>  <p align=\"center\">   <font color=\"#FF6600\">    <strong>干將墓</strong>   </font>   <br />   干將善鑄劍，劍成終殺身。吳伯亦遂亡，神物豈不神。   <br />   始知服諸侯，威武不及仁。徒勞冶金鐵，精光動星辰。   <br />   莫邪應同埋，荒草千古春。青蛇塚間出，猶欲恐耕人。  </p>  <p align=\"center\">   <font color=\"#FF6600\">    <strong>石崇墓</strong>   </font>   <br />   虯鬚欲怒珊瑚折，步障圍春錦雲熱。真珠換妾勝驚鴻，笑踏香塵如踏空。   <br />   酒闌金谷鶯花醉，家逐樓前舞裙墜。財多買得東市愁，綺羅散盡餘荒丘。   <br />   猶憐白首同歸者，夜伴遊魂封樹下。  </p>  <p align=\"center\">   <font color=\"#FF6600\">    <strong>韓蘄王墓</strong>   </font>   <br />   宋室中興日，將軍武略優。功宜超賈鄧，名恥並張劉。   <br />   白馬空前渡，黃龍竟北遊。誓擒諸部種，還報兩宮仇。   <br />   朝使頒金冊，邊人識錦裘。躍戈沖野陣，橫楫截江流。   <br />   殘虜亡魂走，中原指掌收。未終藩閫寄，已惑廟堂謀。   <br />   坐散熊羆士，甘臣犬豕酋。和戎辭易屈，復漢志難酬。   <br />   闕聳吳山曉，陵荒鞏樹秋。廉頗歸未老，郭令罷誰留。   <br />   折檻言徒切，藏弓勢可憂。俄看星隕壘，永使陸沉舟。   <br />   感慨思前代，淒涼弔古丘。劍花埋虎氣，碑蘚剝螭頭。   <br />   石獸嘶風雨，山僧護長楸。鼓旗何寂寂，簡冊漫悠悠。   <br />   父老悲猶在，英雄事已休。棲霞嶺前墓，聞說更堪愁。  </p>  <p align=\"center\">   <font color=\"#FF6600\">    <strong>吳女墳</strong>   </font>   <br />   魚燈照艷魄，夜冷珠衣薄。白玉土中埋，紅蘭霜後落。   <br />   不乘台上鳳，空舞橋邊鶴。韓重未歸來，泉宮秋寂寞。  </p>  <p align=\"center\">   <font color=\"#FF6600\">    <strong>真娘墓</strong>   </font>   <br />   金釵葬小墳，楊柳寺前村。已斷花間信，空歸月下魂。   <br />   山鶯留曲韻，草露帶啼痕。車馬逢寒食，還來酹酒樽。  </p>  <p align=\"center\">   <font color=\"#FF6600\">    <strong>瓊姬墓</strong>   </font>   <br />   夢別芙蓉殿頭，斷釵零落誰收？土昏青鏡忘曉，月冷珠襦恨秋。   <br />   麋鹿昔來廢院，牛羊今上荒丘。香魂若怨亡國，莫與西施共游。  </p>  <p align=\"center\">   <font color=\"#FF6600\">    <strong>弔七姬塚</strong>   </font>   <br />   疊玉連珠棄草根，仙遊應逐馬嵬魂。孤墳掩夜香初冷，几帳留春被尚溫。   <br />   佳麗總傷身薄命，艱危未負主多恩。爭妍無復呈歌舞，寂寂蒼苔鎖院門。  </p>  <p align=\"center\">   <font color=\"#FF6600\">    <strong>虎丘次清遠道士詩韻</strong>   </font>   <br />   神仙不可羈，乘螭躡雲漢。豈將避嬴劉，荒山事窮竄。   <br />   何年東觀海，一至此峰玩。悠悠清詩傳，窅窅遺跡漫。   <br />   我來繼登臨，長嘯幘初岸。既秋煙蘿疏，欲雨風竹亂。   <br />   夜深空潭黑，月吐石壁半。龍驚汲僧來，鳥喜遊客散。   <br />   閣掩林下夕，鐘鳴巖中旦。勝賞誰能窮，今古賦篇翰。   <br />   飛騰子何之，汩沒余可歎。安得契真期，超然豁靈贊。  </p>  <p align=\"center\">   <font color=\"#FF6600\">    <strong>天平山</strong>   </font>   <br />   入山旭光迎，出山月明送。十里松杉風，吹醒塵土夢。   <br />   茲山凡幾到，題字遍巖洞。陽崖樹冬榮，陰谷泉下凍。   <br />   怪石立誰扶，靈草生豈種。白雲蓊然來，諸峰欲浮動。   <br />   高鶻有危棲，幽禽無俗哢。凌蘚知履滑，披嵐覺裘重。   <br />   嘗登最上顛，遠見湖影空。漁樵渡溪孤，鳥雀歸村眾。   <br />   還尋老僧居，隔竹聽清誦。慰我躋攀勞，為設茶筍供。   <br />   幾年歷憂歡，造物若揶弄。迷途遠山林，遲暮堪自訟。   <br />   難追謝公游，空發阮生慟。身今解組紱，明時愧無用。   <br />   閒持九節筇，尋訪事狂縱。石屋秋可眠，山猿許分共。  </p>  <p align=\"center\">   <font color=\"#FF6600\">    <strong>洞庭山</strong>    <strong>‧在太湖中，即包山。舊無蛇虎雉三物。有穴，乃林屋洞天。     <br />     闔閭使靈威丈人入，探得禹所藏治水符並不死方。其中有銀房石室並     <br />     白芝紫泉。又有兩圓石，扣之則鳴，謂神鉦云。    </strong>   </font>   <br />   朝登西巖望太湖，青天在水飛雲孤。洞庭縹緲兩峰出，正似碧海浮方壺。   <br />   嘗聞此山古靈壤，蛇虎絕跡歡樵夫。濤聲半夜恐魂夢，石氣五月寒肌膚。   <br />   居人彷彿武陵客，戶種橘柚收為租。高風欲起沙鳥避，明月未出霜猿呼。   <br />   中有林屋仙所都，銀房石室開金鋪。羅浮峨眉互通達，別有路往非人途。   <br />   天後每降龍垂胡，神鉦忽響驚棲鼯。自懸日月照洞內，古木陰蔽空朝晡。   <br />   風吹白芝晚易老，雲帶紫泉秋不枯。靈威丈人亦仙徒，深入探得函中符。   <br />   玄衣使者不暇惜，欲使出拯蒼生蘇。後來好事多繼往，石壁篆刻猶堪摹。   <br />   千年玉鼠化蝙蝠，下撲炬火如飛烏。玄關拒閉誰復到，似怪衣上腥塵污。   <br />   勿言神仙事恍惚，靈跡具在良非誣。我生擾擾胡為乎，坐見白髮生頭顱。   <br />   久欲尋真未能去，局束世故緣妻孥。何當臨湖借漁艇，拍浪徑渡先雙鳧。   <br />   獨攀幽險不用扶，身佩五嶽真形圖。夜登天壇掃落葉，自取薪水供丹壚。   <br />   此身願作仙家奴，不知仙人肯許無？狂語醉發應盧胡。  </p>  <p align=\"center\">   <font color=\"#FF6600\">    <strong>陽山‧在城西北，古名秦餘杭山，吳中山最高者。中有白龍湫，旱必禱焉。</strong>   </font>   <br />   我登此山巔，不知此山高。但覺群山總在下，坐撫其頂同兒曹。   <br />   又見太湖動我前，洶湧三十萬頃煙波濤。長風吹人度層嶂，不用仙翁赤城杖。   <br />   峰回秋礙海鶻飛，日出夜聽天雞唱。中有一泉長不枯，乃是蜿蜒神物之所都。   <br />   老籐陰森洞府黑，樹上不敢留棲烏。常年禱雨車，來此投今符。   <br />   靈旗風轉白日晦，馬鬣一滴沾三吳。巖巒蒼蒼境多異，樵子尋常不曾至。   <br />   探幽歷險未得歸，忽聽鐘來澗西寺。此時望青冥，脫略情塵世。   <br />   白雲冉冉足下起，如欲載我升天行。古來名賢盡何有，唯有此山長不朽。   <br />   欲呼明月海上來，照把長生一瓢酒。浮丘醉枕肱，洪崖笑開口。   <br />   天風吹落浩歌聲，地上行人盡回首。  </p>  <p align=\"center\">   <font color=\"#FF6600\">    <strong>五塢山五首</strong>   </font>   <br />   飛泉塢   <br />   山空響更遠，雨過流還急。餘沫灑回風，一林紅樹濕。   <br />   修竹塢   <br />   色映溪沉沉，秋雲生夕陰。無限楚山意，鶴鳴風滿林。   <br />   丹霞塢   <br />   遙聞丹霞塢，中有餐霞者。絳彩發朝朝，還同赤城下。   <br />   白雲塢   <br />   雲開見山家，雲合失山路。聞語知有人，欲尋已迷誤。   <br />   芳桂塢   <br />   欲攀淮南樹，人去山寂寞。裊裊涼風生，疏花月中落。  </p>  <p align=\"center\">   <font color=\"#FF6600\">    <strong>卓筆峰‧在天平山</strong>   </font>   <br />   雲來初似墨，雁過還成字。千載只書空，山靈恨何事。  </p>  <p align=\"center\">   <font color=\"#FF6600\">    <strong>太湖</strong>   </font>   <br />   長溪如白虹，分走荊霅派。具區納群流，襟帶三郡界。   <br />   太虛混鴻蒙，元氣流沆瀣。初疑溟渤寬，稍覺雲夢隘。   <br />   茫茫雁飛遲，颯颯帆度快。雨來鼉報鳴，風起鷗驚邁。   <br />   神龍作淵都，豈復數鱗介。珠光照水府，不受白日曬。   <br />   朝看炮車雲，雲浪動澎湃。聲吹地將浮，勢擊山欲壞。   <br />   黃頭雖輕生，捩柁不敢懈。有時湛明鏡，峰吐青幾塊。   <br />   煙中樹若莎，波上舟如芥。漁就沙岸炊，客來水祠拜。   <br />   震澤思禹功，夫椒記吳敗。白魚逢夏出，黃柑待秋賣。   <br />   我性好遊觀，夙負雲水債。欲尋鴟夷舸，不顧涉險戒。   <br />   人生亦何為，世故自拘械。萬事風飄花，百年露垂曌。   <br />   何當叩林屋，秉炬訪仙怪。試探不死方，為人起痾瘵。  </p>  <p align=\"center\">   <font color=\"#FF6600\">    <strong>天池‧在華山</strong>   </font>   <br />   靈峰可度難，昔聞枕中書。天池在其巔，每出青芙蕖。   <br />   湛如玉女盆，雲影含夕虛。人靜時飲鹿，水寒不生魚。   <br />   我來屬始春，石壁煙霞舒。灩灩月出後，泠泠雪銷餘。   <br />   再泛知神清，一酌欣慮除。何當逐流花，遂造仙人居。  </p>  <p align=\"center\">   <font color=\"#FF6600\">    <strong>劍池</strong>   </font>   <br />   干將欲飛出，岩石裂蒼礦。中間得深泉，探測費修綆。   <br />   一穴海通源，雙崖樹交影。山中多居僧，終歲不飲井。   <br />   殺氣凜猶在，棲禽夜頻警。月來照潭空，雲起噓壁冷。   <br />   蒼龍已何去，遺我清絕境。聽轉轆轤聲，時來試幽茗。  </p>  <p align=\"center\">   <font color=\"#FF6600\">    <strong>練瀆</strong>   </font>   <br />   吳越水為國，行師利舟戰。夫差開此河，艅艎試親練。   <br />   十萬凌潮兒，材比佽飛健。鼓棹激風濤，揚舲逐雷電。   <br />   當時意氣盛，謂已無句踐。鷗避去沙洲，龍愁閉淵殿。   <br />   恃強非伯圖，倏忽市朝變。台上失嬌姿，泉間掩慚面。   <br />   至今西山月，恨浸秋一片。猶有網魚人，時時得沉箭。  </p>  <p align=\"center\">   <font color=\"#FF6600\">    <strong>太湖石</strong>   </font>   <br />   沒人採石山根淵，投身不試饑蛟涎。馮夷不解護潛寶，幾片捧出如青蓮。   <br />   寒姿本是湖水骨，波濤漱擊應千年。初疑鬼怪離洞府，珊瑚鐵網相鉤連。   <br />   嵌空突兀多異態，雲吐夏浦芝生田。龍鱗含雨晚猶潤，豹質隱霧朝常鮮。   <br />   清音叩罷磬韻遠，微靨洗出珠窩圓。坐移各岫置庭砌，日照彷彿生紫煙。   <br />   三峰削成泰華掌，一穴透入仇池天。醉中時倒倚蒼蘚，秋風冷逼吟詩肩。   <br />   洛陽園墅汴宮苑，當時駢列誇奇妍。黃羅封蓋素氈裹，萬里貢餉勞車船。   <br />   奢游事歇家園廢，盡僕荊棘荒池邊。人生嗜此亦可笑，有身豈得如石堅。   <br />   百年零落竟誰在，空品甲乙煩題鐫。又嗟此石何獻巧，自召鑿取虧天全。   <br />   不如頑礦世所棄，滿山長作牛羊眠。  </p>  <p align=\"center\">   <font color=\"#FF6600\">    <strong>寒泉‧在支硎山</strong>   </font>   <br />   遠絡叢峰間，平流盤石上。月照欲成潭，風吹不生浪。   <br />   聲兼寒葉下，色映秋苔漲。野客照羸顏，曾來倚筇杖。  </p>  <p align=\"center\">   <font color=\"#FF6600\">    <strong>千人石</strong>   </font>   <br />   池上無陀石，千人列坐曾。如今趺夜月，唯有一山僧。  </p>  <p align=\"center\">   <font color=\"#FF6600\">    <strong>南園‧在城南，吳越廣陵王錢元鏐所辟，     <br />     營之三十年，勝甲吳中。今郡學前菜圃也。    </strong>   </font>   <br />   君不見平樂館，古城何處寒雲滿。君不見奉誠園，荒台無蹤秋草繁。   <br />   白日沉山水歸海，寒暑頻催陵谷改。皇天大運有推移，富貴於人豈長在。   <br />   請看當年廣陵王，雙旌六纛何輝光。幸逢中國久多故，一家割據誇雄強。   <br />   園中歡游恐遲暮，美人能歌客能賦。車馬春風日日來，楊花吹滿城南路。   <br />   疊石為山，引泉為池，辟疆舊園何足奇。經營三十年，欲令子孫永保之。   <br />   不知回首今幾時，繁華掃地無復遺。門掩愁鴟嘯風雨，種菜老翁來作主。   <br />   空餘怪石臥池邊，欲問興亡不能語。春已去，人不來。一樹兩樹桃花開，   <br />   射堂踘圃俱青苔。何須雍門琴，但令對此便可哀。   <br />   人生不飲胡為哉？人生不飲胡為哉？  </p>  <p align=\"center\">   <font color=\"#FF6600\">    <strong>松江亭‧在吳江垂虹橋上</strong>   </font>   <br />   泊舟登危亭，江風墮輕幘。空明入遠眺，天水如不隔。   <br />   日落震澤浦，潮來松陵驛。綿綿洲漵平，莽莽葭菼積。   <br />   憑欄不敢唾，下有龍窟宅。帆歸雲外秋，鳥下煙中夕。   <br />   欲炊菰米飯，待月出海白。喚起弄珠君，閒吹第三笛。  </p>  <p align=\"center\">   <font color=\"#FF6600\">    <strong>登丘操‧登青丘，有懷而作。</strong>   </font>   <br />   驅車兮與馬，蹇吾行兮胡為乎在中野？登彼兮崇丘，下茫茫兮九州，   <br />   思君子兮不得與駕以游。山有出雲兮木亦有柯，我將歸兮憂之如何？  </p>  <p align=\"center\">   <font color=\"#FF6600\">    <strong>齊雲樓</strong>   </font>   <br />   境臨煙樹萬家迷，勢壓樓台眾寺低。斗柄正垂高棟北，山形都聚曲欄西。   <br />   半空曾落佳人唱，千載猶傳醉守題。劫火重經化平地，野烏飛上女垣啼。  </p>  <p align=\"center\">   <font color=\"#FF6600\">    <strong>靈巖寺</strong>   </font>   <br />   閒上香台望下方，漁村樵塢盡蒼蒼。傾城人遠苔生徑，歸寺僧稀葉滿廊。   <br />   雲散池邊留塔影，雨來閣外失湖光。廢興皆幻何須問，獨自吟詩送夕陽。  </p>  <p align=\"center\">   <font color=\"#FF6600\">    <strong>涵空閣‧在靈巖寺</strong>   </font>   <br />   袞袞波濤漠漠天，曲欄高棟此山顛。置身直在浮雲上，縱目長過去鳥前。   <br />   數杵秋聲荒苑樹，一帆暝色太湖船。老僧不識興亡恨，只向遊人說往年。  </p>  <p align=\"center\">   <font color=\"#FF6600\">    <strong>孤園寺‧在洞庭山，梁散騎常侍吳猛古宅</strong>   </font>   <br />   欲問南朝常侍宅，已為西域化人宮。山僧歸帶漁舟雨，湖鳥來聞粥鼓風。   <br />   橘柚垂簷秋殿暗，波濤驚座夜堂空。給孤長者誰曾見，應在煙雲杳靄中。  </p>  <p align=\"center\">   <font color=\"#FF6600\">    <strong>南峰寺</strong>   </font>   <br />   樵歸眾山昏，天峰尚餘景。欲投石門宿，更度西南嶺。   <br />   遠聞雲間鐘，蘿徑入寺永。懸燈照靜室，一禮支公影。   <br />   鳥鳴澗壑空，泉響窗戶冷。對此問山僧，何如沃州境？  </p>  <p align=\"center\">   <font color=\"#FF6600\">    <strong>再游南峰</strong>   </font>   <br />   放鶴庭前落葉重，吟身獨上夕陽峰。遠村近浦分諸樹，後嶺前山應一鐘。   <br />   高閣倚殘歸鳥過，空林行盡老僧逢。支公駿馬嗟何處，石上莓苔沒舊蹤。  </p>  <p align=\"center\">   <font color=\"#FF6600\">    <strong>楞伽寺</strong>   </font>   <br />   夕陽西下嶂，返照東湖水。來尋古寺游，楓葉秋幾里。   <br />   叩門山猿驚，維馬林鳥起。鐘聲出煙去，半落漁舟裡。   <br />   楞伽義未曉，塵累方自恥。欲打塔銘碑，從僧乞山紙。  </p>  <p align=\"center\">   <font color=\"#FF6600\">    <strong>開元寺石缽</strong>   </font>   <br />   寶石當年琢帝青，浮波不異木杯輕。傳靈已歷乾陀國，乞食曾來舍衛城。   <br />   漁父得時初洗獻，法王在日每擎行。寺僧見客休頻出，恐有藏龍此內驚。  </p>  <p align=\"center\">   <font color=\"#FF6600\">    <strong>師子林十二詠</strong>   </font>   <br />   師子峰   <br />   風生百獸低，欲吼空山夜。疑是天目巖，飛來此山下。   <br />   含暉峰   <br />   演漾弄晴暉，江山秋斂霏。我吟康樂句，日暮澹忘歸。   <br />   吐月峰   <br />   四更棲鳥驚，山白初上月。起開東閣看，正在雲峰缺。   <br />   立雪堂   <br />   堂前參未退，立到雪深時。一夜山中冷，無人祇自知。   <br />   臥雲室   <br />   夕臥白雲合，朝起白雲開。惟有心長在，不隨雲去來。   <br />   問梅閣   <br />   問春何處來，春來在何許？月墮花不言，幽禽自相語。   <br />   指柏軒   <br />   清陰護燕幾，中有忘言客。人來問不應，笑指庭前柏。   <br />   玉鑒池   <br />   一鏡寒光定，微風吹不波。更除荷芰影，放取月明多。   <br />   冰壺井   <br />   圓甃夏生冰，光涵數星冷。窗有定中僧，休牽轆轤綆。   <br />   修竹谷   <br />   翠雨落經床，林鳩午鳴後。筍出恐人來，編籬遮谷口。   <br />   小飛虹   <br />   初看臥波影，應恐雨崇朝。過澗尋師去，端如度石橋。   <br />   大石屋   <br />   渾沌復輪囷，全無斧鑿紋。門臨五湖水，坐納四山雲。  </p>  <p align=\"center\">   <font color=\"#FF6600\">    <strong>之荊操‧予思泰伯之德而作。</strong>   </font>   <br />   粵有我土，岐山之下。孰是營之，維我考祖。   <br />   今我於邁，自岐徂荊。豈不懷歸，念我弟兄。   <br />   民勿我思，我斯安只。國已有後，先君季子。  </p>  <p align=\"center\">   <font color=\"#FF6600\">    <strong>望虞山辭</strong>   </font>   <br />   虞山峨峨兮出雲油油，胡斂其施兮弗雨九州。   <br />   下有蛟龍兮海波橫流，誰使子來兮從伯氏以游。   <br />   朝於兮望岐周，國有祀兮有何求？   <br />   唐虞逝兮道阻修，慚德輿兮干戈日休。思夫人兮心焉孔憂。  </p>  <p align=\"center\">   <font color=\"#FF6600\">    <strong>玉波冷雙蓮</strong>   </font>   <br />   金風暮剪雙頭蕊，啼臉辭秋嫣血紫。宮女三千罷笑喧，錦雲陣冷鴛鴦死。   <br />   滿江煙玉流古香，尋魂弔影愁茫茫。吳天隊露衰紅濕，一夜波涼小龍泣。   <br />   <font color=\"#3366FF\">唐處士李籯，夜遊震澤，逢女郎，為歌「玉波冷雙蓮」之曲，曰：    <br />    「此哀吳宮二隊長之詞。」又歌其所制&quot;芷秀藥華&quot;之曲，蓋龍女云。    <br />    二曲世不傳，余戲為補之。   </font>  </p>  <p align=\"center\">   <font color=\"#FF6600\">    <strong>王敬伯歌</strong>   </font>   <br />   舟初維，琴始薦。驛亭邊，夜相見。詞宛轉，情綢繆。   <br />   解環珮，彈空侯。調易闌，情難歇。江波寒，墮明月。   <br />   綠壺再傾，芳音欲違。譬彼林鳥，逢晨各飛。   <br />   羅衣沾霜，城烏忽起。明日相思，孤棹千里。  </p>  <p align=\"center\">   <font color=\"#FF6600\">    <strong>疊韻吳宮詞</strong>   </font>   <br />   筵前憐嬋娟，醉媚睡翠被。精兵驚升城，棄避愧墜淚。  </p>  <p align=\"center\">   <font color=\"#FF6600\">    <strong>鶴媒歌</strong>   </font>   <br />   鶴媒獨步荒陂水，仰望雲間飛不起。遠看過鳥下南汀，鼓翼相迎似相喜。   <br />   共為羽族生水鄉，暫從飲啄無猜防。草盾俄開中潛弩，弋師歡笑媒矜舞。   <br />   嗟爾高潔非凡禽，胡為徇食移此心。受人馴養忘遠舉，好陷同類機腸深。   <br />   嗚呼！世間幾人號君子，得利相傾亦如此。  </p>  <p align=\"center\">   <font color=\"#FF6600\">    <strong>鬥鴨篇</strong>   </font>   <br />   春波漾群鳧，戲鬥每堪玩。宛轉回翠吭，紼褵振文翰。   <br />   聲兼江雨喧，影逐浦雲亂。唼喋隊初交，紛披勢將散。   <br />   持敵忽同沉，呼儔更相喚。時陳水檻側，或聚湖亭畔。   <br />   長鳴若賈勇，遠奮如追竄。荷葉觸俱翻，菱絲冒齊斷。   <br />   魚駭沒中流，鷗驚起前岸。心逾隴雉驕，氣壓場雞悍。   <br />   海客朝自驅，溪娃晚猶看。稍欲礙行舟，渾忘避流彈。   <br />   苦爭應為食，幸勝非因算。微鳥昧全軀，臨川獨成歎。  </p>  <p align=\"center\">   <font color=\"#FF6600\">    <strong>慧聚寺次張祐韻</strong>   </font>   <br />   煙斂城初出，朝來野欲吞。危樵緣磴角，倦衲憩松根。   <br />   剎表藏林寺，鐘聞隔海村。畫龍飛去久，空掩殿堂門。  </p>  <p align=\"center\">   <font color=\"#FF6600\">    <strong>言公井</strong>   </font>   <br />   寥寥武城宰，遺井虞山陰。千載汲未竭，九仞功應深。   <br />   藝囿自可灌，道源誰復尋。絃歌聽已歇，瓶綆看還沉。   <br />   無為渫弗食，惻惻起歎音。一瓢樂未改，庶幾回也心。  </p>  <p align=\"center\">   <font color=\"#FF6600\">    <strong>偃松行‧在天平山西，舊文正書院前</strong>   </font>   <br />   龍門西岡魏公祠，祠前有松多古枝。長身蜿蜒橫數畝，巨石作枕相撐持。   <br />   春泥半封朽死骨，凍蘚全聚皴生皮。無心昂聳上霄漢，偃仰獨向荒山垂。   <br />   蟄雷振岳撼不動，一載一夢醒何遲。政如臥龍未起日，深意有待風雲期。   <br />   太湖月出照夜魄，天峰雪積埋寒姿。濤聲時吼若鼾息，野老驚起山僧疑。   <br />   左仰右屈各異態，天自出巧非人為。畫師安能把筆寫，稚子豈敢操斤窺。   <br />   杜陵枯楠已憔悴，蜀相老柏非瑰奇。何如此樹怪且壽，呵衛定想煩靈祇。   <br />   不知已閱幾人代，遊客過盡今存誰。明堂屢興不見取，得全正愛同支離。   <br />   我嘗來觀忍遽反，醉坐其上高吟詩。葛陂筇竹亦騰化，神物終去可久羈。   <br />   何當一叱使飛起，載我萬里游天池。他年還訪舊城郭，正是白鶴歸來時。  </p>  <p align=\"center\">   <font color=\"#FF6600\">    <strong>詠殘燈和楊孟載</strong>   </font>   <br />   凝寒結重暈，逼曙零孤朵。膏空逐漏水，焰在同爐火。   <br />   戀影未成眠，更就餘光坐。  </p>  <p align=\"center\">   <font color=\"#FF6600\">    <strong>柳絮</strong>   </font>   <br />   輕盈易飄泊，思逐春雲亂。已拂武昌門，還縈灞陵岸。   <br />   沙頭雀啄墮，水面魚吹散。官樹曉茫茫，哀歌腸欲斷。  </p>  <p align=\"center\">   <font color=\"#FF6600\">    <strong>贈竹裡子</strong>   </font>   <br />   弭楫望迷林，閒為淇澳吟。君家不可見，但聽煙中禽。   <br />   日落浦雲遠，雨餘江水深。非同抱清節，歲晏復誰尋。  </p>  <p align=\"center\">   <font color=\"#FF6600\">    <strong>送王推官赴官譙陽</strong>   </font>   <br />   久治亂所伏，國家失其防。初如決洪流，拱手遍四方。   <br />   頻年勞訏謨，欲補千百瘡。子為京師客，忠憤何慨慷。   <br />   濯冠捧書函，平明獻朝堂。上言固大業，下言振頹綱。   <br />   且為有萬死，聖明察臣狂。臣言倘獲施，立能致時康。   <br />   宸居豈云遠，遙指天中央。雞鳴列仙仗，九門洞開張。   <br />   謂宜只召見，拜起隨班行。上殿笏畫地，論奏盡敷詳。   <br />   如何竟報缺，不得瞻清光。一官非所願，欲令赴蠻荒。   <br />   徘徊出都門，風雨濕曉裝。行行過吳洲，木葉秋始黃。   <br />   逢予解鞍飲，激烈椎酒床。平生憂時心，辛苦不自忘。   <br />   頗聞到官所，此去路尚長。紅日出霧遲，孤城海茫茫。   <br />   遺民似猿鹿，山谷多驚藏。繁英艷躑躅，瑣實推檳榔。   <br />   瘴癘況時作，投老恐子傷。何不且少留，共騖豪華鄉。   <br />   子笑不我顧，翩然決南翔。明朝指鯨波，高帆若雲揚。   <br />   去矣各異國，有意徒相望。  </p>  <p align=\"center\">   <font color=\"#FF6600\">    <strong>剡原九曲</strong>   </font>   <br />   其一   <br />   欲知溪流長，百轉來越嶠。舟行安能極，嵐路入斜照。   <br />   清景不足娛，昔人豈辭詔。石硯久誰磨，空林閉遺廟。   <br />   <font color=\"#3366FF\">羲之隱此，六詔征之方起。有石硯存焉。</font>   <br />   其二   <br />   殿中初未仕，高節振衰謝。讀書在茲丘，蕭然竹間舍。   <br />   王來有深言，留宿山水夜。誰云南陽翁，獨枉將軍駕。   <br />   <font color=\"#3366FF\">五代陳文雅隱此，錢忠懿王親造起之，留旬日而去，後日至殿中監。</font>   <br />   其三   <br />   山折水暫旋，山開水仍往。東陂匯初成，秋色彌然廣。   <br />   碧蘿花茸茸，月映石壁上。何時試沿洄，一理煙中舫。   <br />   <font color=\"#3366FF\">《缶鳴集‧泛南溪》之一。</font>   <br />   其四   <br />   密篠覆碕岸，石穴黝而深。居人負薪歸，駐聽風水音。   <br />   回看蓮花峰，靄靄生夕陰。不有僧鐘來，高路誰能尋。   <br />   其五   <br />   石洞篝火入，石室敷床居。白雲開層巔，上有丹霞書。   <br />   神仙不遠人，但使粗穢除。何必瀛洲外，茫茫問飆車。   <br />   <font color=\"#3366FF\">山上有&quot;丹霞&quot;二字，若朱書，即丹山赤水洞天也。</font>   <br />   其六   <br />   危梁渡清瀨，逶迤入前渚。犬鳴樹蒙蘢，煙景暗虛聚。   <br />   雨中耕叟歌，月下歸人語。欲尋仙尉蹤，淒涼一茅宇。   <br />   其七   <br />   清暉泛悠悠，東與班溪合。菱葉間荷花，風來秋颯颯。   <br />   久行愁寂寞，忽有人煙雜。我欲發棹謳，漁郎肯相答。   <br />   <font color=\"#3366FF\">《缶鳴集‧泛南溪》之二。</font>   <br />   其八   <br />   俗駕不可到，有地岆中小。回回別澗通，宛宛連崗繞。   <br />   人家陵谷暗，不見旭光曉。東作起炊藜，惟應候啼鳥。   <br />   其九   <br />   入江水稍決，霜降未可涉。頗聞往來人，出門即舟楫。   <br />   前飛驚鷺遠，下飲垂猱倢。何處問興公，風吹赤棠葉。   <br />   <font color=\"#3366FF\">水通鄞江，晉孫興公嘗種甘棠於此。</font>  </p>  <p align=\"center\">   <font color=\"#FF6600\">    <strong>夜起觀月</strong>   </font>   <br />   一春夜多雨，今宵初月明。窗間幽夢覺，起憶故園行。   <br />   露下花微委，煙中鳥忽鳴。誰同賞清景，惆悵倚前楹。  </p>  <p align=\"center\">   <font color=\"#FF6600\">    <strong>舟中早行</strong>   </font>   <br />   隆隆津鼓動，江火留餘閃。人家未起耕，近水寒扉掩。   <br />   船開鳧鴨散，樹吐煙霏斂。東郭去方遙，青山見孤點。  </p>  <p align=\"center\">   <font color=\"#FF6600\">    <strong>題曹氏春江雲舍</strong>   </font>   <br />   遙波靄微雲，禽寒少相語。君家在空闊，欲往迷洲渚。   <br />   紛紛樹離霧，稍稍花滴雨。日暮坐相思，江東渺何許。  </p>  <p align=\"center\">   <font color=\"#FF6600\">    <strong>送黃主簿之湖洲歸安縣</strong>   </font>   <br />   我歌柳惲詩，送子南汀發。山城逢社雨，綠樹啼鶯歇。   <br />   留連孤艇遲，惆悵雙瓶竭。高士尚為簿，休慚府中謁。   <br />   無事坐閒廳，彈琴看湖月。  </p>  <p align=\"center\">   <font color=\"#FF6600\">    <strong>書東圃老翁壁</strong>   </font>   <br />   燕雀各已乳，飛飛風日暄。一徑入桑苧，幾家同灌園。   <br />   莫將當世事，閒與老翁言。  </p>  <p align=\"center\">   <font color=\"#FF6600\">    <strong>鑿渠謠</strong>   </font>   <br />   鑿渠深，一十尋。鑿渠廣，八十丈。   <br />   鑿渠未苦莫嗟吁，黃河曾開千丈餘。君不見賈尚書。   <br />   <br />   <font color=\"#FF6600\">    <strong>題朱氏梅雪軒</strong>   </font>   <br />   石城山居梅萬塢，冒雪曾來扣僧戶。爛然如見會群妃，白鳳繽紛下瑤圃。   <br />   數片輕吹著鬢華，乍看是雪又疑花。迷魂亂眼春如海，那辨南枝映竹斜。   <br />   獨披鶴氅穿林去，凍壓寒梢應幾樹。聽響方知夜灑時，聞香始識繁開處。   <br />   回首春風憶舊遊，夢尋歸路隔羅浮。年來驢背無詩思，醉踏塵埃空自愁。   <br />   聞道君家溪上下，玉蕊瓊英巧相亞。履跡誰來東郭朝，笛聲不起南樓夜。   <br />   翠羽驚啼莫怨猜，破寒宜共一樽開。雪晴花發須相記，我亦扁舟乘興來。  </p>  <p align=\"center\">   <font color=\"#FF6600\">    <strong>宿蔡村夜起</strong>   </font>   <br />   四更雞叫七星爛，獨起開門候天旦。月掛愁邊人影低，風驚夢裡鳥群散。   <br />   孤舟嫠婦寒自泣，破屋老農貧屢歎。早餐欲發未遑安，客路飄零正多難。  </p>  <p align=\"center\">   <font color=\"#FF6600\">    <strong>倒掛</strong>   </font>   <br />   綠衣小鳳啼愁罷，瘦影翻懸桂枝下。芙蓉帳裡篆消時，解斂餘香散中夜。   <br />   鐘鼓迢迢鎖禁門，宵衣未得奉明恩。五更香冷羅浮月，想憶梅花應斷魂。  </p>  <p align=\"center\">   <font color=\"#FF6600\">    <strong>菜薖為余唐卿賦</strong>   </font>   <br />   柱桐裡中君始歸，菜花滿園黃蜂飛。桔槔倚樹長不用，江南雨多山土肥。   <br />   方畦獨繞看新綠，晚食何須尚思肉。翠縷登盤春薤香，金釵出盎冬俎熟。   <br />   我家亦在蓴菰鄉，秋風便應歸共嘗。潮州司馬成何事，回首空愁足萬羊。  </p>  <p align=\"center\">   <font color=\"#FF6600\">    <strong>夜泛湖至東舍</strong>   </font>   <br />   漁村港頭初月上，鵝鴨不驚菰荻響。隔湖煙寺遠鐘來，居人盡歸吾獨往。   <br />   寒風蕭蕭寒浪生，舟中欠載酒壺行。東家未宿如相待，黃葉青燈機杼鳴。  </p>  <p align=\"center\">   <font color=\"#FF6600\">    <strong>約諸君游范園看杏花</strong>   </font>   <br />   去年春色近清明，萬匝煙花夾曉城。西苑相逢車馬問，何人不是踏春行。   <br />   今年人迷去年道，風雨不來花自掃。僧寺庭空半紫苔，侯家宅廢皆青草。   <br />   縱然無主一株存，憔悴塵沙不可論。野外日斜啼鳥散，消愁無處卻消魂。   <br />   魏公園林芳塢下，聞有柔枝正堪把。休言亂後少花看，得到花前人亦寡。   <br />   明日尋君君莫違，共隨游蝶弄晴暉。閉門夢斷江南晚，忍見迢迢春自歸。  </p>  <p align=\"center\">   <font color=\"#FF6600\">    <strong>鷗捕魚</strong>   </font>   <br />   秋江水冷無人渡，群鷗忍饑愁日暮。白頭來往似漁翁，心思捕魚江水中。   <br />   眼明見魚深出水，復恐魚驚隱蘆葦。須臾銜得上平沙，鱗鬣半吞猶見尾。   <br />   江魚食盡身不肥，平生求飽苦多饑。卻猜人少忘機者，海上相逢不飛下。  </p>  <p align=\"center\">   <font color=\"#FF6600\">    <strong>題朱澤民荊南舊業圖</strong>   </font>   <br />   睢陽醉磨一斗墨，夢落荊南寫秋色。大陰垂雨尚淋漓，哀壑回風更蕭瑟。   <br />   楓林思入煙霧清，湖水愁翻浪波白。溪上初逢野老航，山中遠見先生宅。   <br />   秫田半頃連圩區，茅屋三間倚蘿薜。僧來看竹乘小輿，客去尋岑借高屐。   <br />   任公台下石可坐，周侯廟前路曾識。虎跡時留暮台紫，蛟氣或化秋雲黑。   <br />   城郭當年別已久，風塵此日歸不得。落日書齋半壁明，圖畫臥對空相憶。  </p>  <p align=\"center\">   <font color=\"#FF6600\">    <strong>次韻答朱冠軍游西城之作</strong>   </font>   <br />   前年城西作冶遊，柳條拂蓋花迷舟。笑看明月問狂客，我舉太白君當浮。   <br />   去年城西復偶住，酒伴家家邀即去。東鄰寺裡花正開，半醉半醒游幾度。   <br />   今年有花愁獨尋，閉門三月臥春陰。將軍小隊游何處，日暮空聽車馬音。   <br />   皋橋泰娘殊窈窕，為我喚來歌水調。客愁草草不易除，世事茫茫本難料。   <br />   玉壺一雙秋露傾，惟此可以忘吾情。醉歸共射草中石，笑劈弓弦霹靂鳴。  </p>  <p align=\"center\">   <font color=\"#FF6600\">    <strong>朝鮮兒歌‧予飲周檢校宅，有二高麗兒歌舞者</strong>   </font>   <br />   朝鮮兒髮綠，初剪齊雙眉。芳筵夜出對歌舞，木綿裘軟銅環垂。   <br />   輕身迴旋細喉轉，蕩月搖花醉中見。夷語何須問譯人，深情知訴離鄉怨。   <br />   曲終拳足拜客前，烏啼井樹蠟燈然。共訝玄菟隔雲海，兒今到此是何緣？   <br />   主人為言曾遠使，萬里好風三日至。鹿走荒宮亂寇過，雞鳴廢館行人次。   <br />   四月王城麥熟稀，兒行道路兩啼饑。黃金擲買傾裝得，白飯分餐趁舶歸。   <br />   我憶東藩內臣日，納女椒房被褲翟。教坊此曲亦應傳，特奉宸遊樂朝夕。   <br />   中國年來亂未鋤，頓令貢使入朝無。儲皇尚說居靈武，丞相方謀卜許都。   <br />   金水河邊幾株柳，依舊春風無恙否？小臣撫事憶昇平，樽前淚瀉多於酒。  </p>  <p align=\"center\">   <font color=\"#FF6600\">    <strong>謁張中丞廟</strong>   </font>   <br />   延秋門上烏啼霜，羯奴曉登天子床。江頭老臣淚暗滴，萬乘西去關山長。   <br />   公卿相率作降虜，草間拜泣如群羊。當時不識顏平原，豈復知有張睢陽？   <br />   孤城落日百戰後，瘦馬食尾人裹瘡。男兒竟為忠義死，碧血滿地嗟誰藏。   <br />   賀蘭不斬上方劍，英雄有恨何時忘。千年海上見祠廟，古苔叢木秋風荒。   <br />   摩挲畫壁塵網裡，勇氣燁燁虯鬚張。巫歌大招客酹酒，忠魂或能來故鄉。  </p>  <p align=\"center\">   <font color=\"#FF6600\">    <strong>題趙希遠畫宋杭京萬松金闕圖</strong>   </font>   <br />   長松掀髯若群龍，下繞宮闕雲千重。鳳凰山頭望前殿，翠濤正湧金芙蓉。   <br />   海門日出潮初上，白鶴飛來近仙掌。百官候綴紫宸班，露滴朝衣氣森爽。   <br />   漢宮楊柳唐宮花，容易零落空繁華。何如可獻至尊壽，茯苓美似安期瓜。   <br />   鑾輿因戀湖山好，樓閣清陰勝蓬島。不知風雨汴陵前，虜卒新樵幾株倒。   <br />   當時榻前初進圖，黃金趣賜聞傳呼。何年流落在人世，父老猶看思舊都。   <br />   客行近過吳山下，落葉空林惟敗瓦。豈無畫史似前人，秋色淒涼不堪寫。  </p>  <p align=\"center\">   <font color=\"#FF6600\">    <strong>送貢士會試京師</strong>   </font>   <br />   國家文治今百年，多士孰賚皆知天。南宮坐試二三策，能使海內無遺賢。   <br />   院門晨開官燭爛，白袍鵠立人五千。上談禮樂祖姬孔，下議制度輕讎玄。   <br />   臨軒曾看宰相賀，雲間盡見當臚傳。看花或騎太僕馬，錫宴每給司農錢。   <br />   登朝出牧知幾輩，烏冠佩劍紛相聯。邇來國運屬中圯，爭慕死節羞生全。   <br />   潯陽老守血灑地，甬東大將魂沉淵。乃知儒術王政本，至此正賴扶傾顛。   <br />   諸生區區抱遺籍，草萊竄亡亦可憐。南方上公境獨治，鹿鳴更欲興賓筵。   <br />   張君幾年客夜雨，古檠空案親韋編。逢時頗欲見行事，豈但持作求魚筌。   <br />   入場叉手萬言畢，眾目一葉驚先穿。辭家又隨計吏發，京城遠瞻北斗連。   <br />   秋風吹衣別酒冷，枯楊淺水閶門邊。君行勿亟我有語，落日尚在車衡懸。   <br />   竊聞天子正側席，此去為拜彤庭前。揮毫休奏醴泉頌，給札莫賦凌雲篇。   <br />   但當開口論世事，號令次第宜何先。坐令王綱復大正，乾樞共仰天中璇。   <br />   我今有志未能往，矯首萬里空茫然。  </p>  <p align=\"center\">   <font color=\"#FF6600\">    <strong>京師苦寒</strong>   </font>   <br />   北風怒發浮雲昏，積陰慘慘愁乾坤。龍蛇蟠泥獸入穴，怪石凍裂生皴紋。   <br />   臨滄觀下飛雪滿，橫江渡口驚濤奔。空山萬木盡立死，未覺陽氣回深根。   <br />   茅簷老父坐無褐，舉首但望開晴暾。苦寒如此豈宜客，嗟我歲晚飄羈魂。   <br />   尋常在舍信可樂，床頭每有松醪存。山中炭賤地爐暖，兒女環坐忘卑尊。   <br />   鳥飛欲斷況無友，十日不敢開衡門。朅來京師每晨出，強逐車馬朝天閽。   <br />   歸時顏色暗如土，破屋暝作饑鳶蹲。陌頭酒價雖苦貴，一斗三百誰能論。   <br />   急呼取醉竟高臥，布被絮薄終難溫。卻思健兒戍西北，千里積雪連崑崙。   <br />   河冰踏碎馬蹄熱，夜斫堅壘收羌渾。書生只解弄口頰，無力可報朝廷恩。   <br />   不如早上乞身疏，一蓑歸釣江南村。  </p>  <p align=\"center\">   <font color=\"#FF6600\">    <strong>次韻楊孟載早春見寄</strong>   </font>   <br />   雪後西園韭初剪，流澌晚動春塘淺。閉門有客抱深愁，久不題詩硯生蘚。   <br />   風塵健兒誇得意，獨坐寂寥誰所遣。應緣少學與時違，不習弓刀誦文典。   <br />   城中物貴市門靜，好事猶能具杯臠。琴堂朝夕共清歡，舉白頻浮不容免。   <br />   鈴騶已游賓客醉，深夜垣扉罷扃楗。一燈留照對床談，沸鼎松聲烹綠荈。   <br />   五更上馬子先去，擁被獨眠窗日篔。起聞啼鳥忽興發，欲往江邊雲隔簹。   <br />   人家舊燕盡巢林，草滿長洲絕游輦。春耕咫尺阻歸計，野水自流閒澮畎。   <br />   吾鄉繁華天下稀，花柳村村隨步轉。久聞離亂今始見，煙火高低變烽燹。   <br />   登臨吹笛散群羌，此事空嗟千古鮮。朝來風雨況淒黯，雨濕城頭旗不展。   <br />   鄰里沖泥備役夫，縣官不召憐疲喘。安居且復俟時寧，出豈無能非退捲。   <br />   范莊紅杏幾株在，好待開時同折撚。對花憂患不須言，剩喚一杯供腳軟。  </p>  <p align=\"center\">   <font color=\"#FF6600\">    <strong>媯蜼子歌，為王宗常賦‧媯蜼子，乃是軒轅之裔，虞鰥之孫。</strong>   </font>   <br />   混沌既死一萬季，獨抱大存，竊伏在草野，冥心究皇墳。   <br />   蚤逢三光五岳之氣乍分裂，天狼下地舐血流渾渾。鹿走秦中原，蛇鬥鄭國門。   <br />   俎豆棄草莽，干戈欻崩奔。媯蜼子便欲東遊渡弱水，沐發滄海朝陽盆。   <br />   又欲西行沂河漢，逾崑崙。山橫川阻，兩地俱不可以往兮，歸來掩戶臥旦昏。   <br />   蒔黍一區，注醪一樽。妻給井臼，兒收雞豚。不詰曲以媚俗，不偃蹇而凌尊。   <br />   作為古文詞，言高氣醇溫。手提數寸管，欲發義理根。   <br />   上探孔孟心，下弔屈賈魂。其質耀金石，其芳吐蘭蓀。   <br />   叩虛答有響，斫險成無痕。陸珍雜水怪，變狀弗可論。   <br />   幾年兀兀不肯出，坐待真主應運九五開乾坤。鶴書自天來，幽隱初見拔。   <br />   使者遠造廬，雞鳴起膏轄。興纂金匱編，尚書為給札。   <br />   奸魂泣幽塚，下恐遭誅殺。書成一代進紫宸，鸞旗羽衛夾陛陳。   <br />   閤門導謁稱小臣，麻衣不脫拜聖人。捧函近前殿，龍顏喜回春。   <br />   敕賚內帑之金與綺段，其文織作銀麒麟。蒙恩乞還家，以奉白髮親。   <br />   戴古弁，垂長紳，自號山澤之臞民。媯蜼子，幸際明良時無為，寂默坐老東海湄。   <br />   青丘有客鈍且癡，與汝欲結同襟期。   <br />   左鼓清瑟，右吹鳴篪，作歌共祝天子壽，五風十雨，萬國赤子同熙熙。  </p>  <p align=\"center\">   <font color=\"#FF6600\">    <strong>贈賣墨陶叟</strong>   </font>   <br />   龍井老人稱墨仙，有家近在荊溪邊。鐵臼秋鳴竹屋雨，瓦篝春掃桐窗煙。   <br />   玄玉初成敢輕用，萬里豹囊曾入貢。日長小殿試烏絲，光迸驪珠欲浮動。   <br />   世間潘李今已無，黃金滿篋爭來沽。詞臣供寫上林賦，畫史用作瀛洲圖。   <br />   文物年來頗凋弊，喪亂誰言少知貴。便須從子乞雙螺，醉草檄書磨楯鼻。  </p>  <p align=\"center\">   <font color=\"#FF6600\">    <strong>節婦吟</strong>   </font>   <br />   城頭黑雲如壞屋，車走爭門折千軸。姚家新婦亦東逃，舅姑驚惶兒女嗥。   <br />   自知數口難俱免，欲渡前溪舟尚遠。囑夫棄妾當奉親，獨赴清流不愛身。   <br />   此日誰能問南史，如婦曾書幾人死？  </p>  <p align=\"center\">   <font color=\"#FF6600\">    <strong>晚步西郊見惸鵝群飛</strong>   </font>   <br />   平煙漠漠天蒼蒼，牛羊不收野草黃。惸鵝東來高作行，晴空忽墮數點霜。   <br />   紫塞碧海遙相望，下視鳧鴨愁陂塘。書生見此心欲狂，便思呼鶻上馬馳。   <br />   鷫鷞之裘自倒扶，箭聲脫弦鳴鵝鴟。遠翻正落雙參差，仰空拍手誇絕奇。   <br />   豪氣服殺并州兒，也勝閉門坐詠詩。  </p>  <p align=\"center\">   <font color=\"#FF6600\">    <strong>贈煉師禱雨</strong>   </font>   <br />   白頭道士騎一鶴，手把青蓮下寥廓。人間又見海田枯，十丈黃塵沒城郭。   <br />   昔年服事茅長君，能役鬼神呼風雲。下為群生掃旱沴，雨工驅起如羊群。   <br />   陰雷填填天欲怒，靈飆吹旗紫壇暮。書入重關虎豹開，璧沉古井蛟龍護。   <br />   須臾甘澍何滂沱，十日不雨應無禾。祠官空為大雩舞，覡女羞作迎神歌。   <br />   明朝師歸定何許，雲裡懸珠火如黍。更煩夜起把天瓢，翻作東南洗兵雨。  </p>  <p align=\"center\">   <font color=\"#FF6600\">    <strong>題黃大癡天池石壁圖</strong>   </font>   <br />   黃大癡，滑稽玩世人不知。疑似阿母傍，再謫偷桃兒。   <br />   平生好飲復好畫，醉後灑墨秋淋漓。嘗為弟子李少翁，貌得華山絕頂之天池。   <br />   乃知別有縮地術，坐移勝景來書帷。身騎黃鵠去來遠，縞素飄落流塵緇。   <br />   穎川公子欣得之，手持示我請賦詩。我聞此中可度難，玉枕秘記傳自青牛師。   <br />   池生碧蓮花，千葉光陸離。服食可騰化，游空駕雲螭。   <br />   奈何靈跡久蠙藏，荒竹滿野啼猩狸。尋真羽客不肯一相顧，卻借釋子營茅茨。   <br />   我昔來游早春時，雪殘眾壑銷寒姿。磴滑不敢騎馬上，青鞋自策桃筇枝。   <br />   上有煙蘿披拂之翠壁，下有沙石蕩漾之清漪。   <br />   晴天倒影落明鏡，正似玉女曉沐高鬟垂。飲猿忽下籐裊裊，浴鶴乍立風澌澌。   <br />   匡廬有池我未到，未省與此誰當奇。掃石坐其涯，沿洄引流卮。   <br />   醉來自照影，俯笑知為誰。落梅撲香滿接綍，暮出東澗鐘鳴遲。   <br />   歸來城郭中，復受塵土欺。十年勝賞難再得，恍若清夢一斷無由追。   <br />   朝來觀此圖，惻愴使我悲。當時同游已少在，我今未老形先疲。   <br />   人生擾擾嗟何為，不達但為高人嗤。漢南已老司馬樹，峴首已卜羊公碑。   <br />   惟應學道悟真訣，不與陵谷同遷移。仙巖洞府孰最好，東有地府西峨嵋。   <br />   高崖鐵鎖不可攀援以徑上，仰望白雲樓觀空峨巍。   <br />   此山易上何乃遺，便與猿鶴秋相欺。欲借太乙舟，夜臥浩蕩隨風吹。   <br />   洞簫呼起千古月，照我白髮涼絲絲。   <br />   傾玉醪，薦瑤芝，招君來游慎勿辭，無為漫對圖畫日夕遙相思。  </p>  <p align=\"center\">   <font color=\"#FF6600\">    <strong>贈丘老師</strong>   </font>   <br />   長春之孫自仙骨，袖有蟠桃食遺核。平生不學燒汞方，唾視黃金等何物。   <br />   滿城誰識舊庚桑，白髮人中似鶴長。時上高樓惟獨醉，榴皮書破壁塵香。  </p>  <p align=\"center\">   <font color=\"#FF6600\">    <strong>詠夢</strong>   </font>   <br />   的的緣愁得，濛濛與醉和。輕隨雲浩蕩，暗越嶺嵯峨。   <br />   夜店嗟偏短，春閨想最多。關山歸識路，江渚去凌波。   <br />   梁落中宵月，樓橫欲曙河。隔簾休警鵲，近燭任飛蛾。   <br />   游遠寧煩載，穿深豈畏訶。寒驚瑤作障，暖戀錦成窩。   <br />   蝴蝶誰家信，鴛鴦別浦歌。靜嫌風動竹，鬧怯雨鳴荷。   <br />   寂歷窗扃紙，低遲帳捲羅。知情唯枕共，送恨忽鐘過。   <br />   縞袂香猶在，朱弦字不磨。記來還彷彿，尋去已蹉跎。   <br />   宿燼分餘麝，殘妝暈淺螺。憂歡情總幻，離合事皆訛。   <br />   池上吟芳草，庭前覓舊柯。既因思是種，復念睡為魔。   <br />   易斷俄如此，難憑竟若何。陽台莫重問，千古笑巫娥。  </p>  <p align=\"center\">   <font color=\"#FF6600\">    <strong>戲嬰圖</strong>   </font>   <br />   芍葯風欄側，梧桐露井傍。嬌嬰爭晚戲，少婦鬥春妝。   <br />   共詫珠生蚌，還憐玉產岡。半披文錦褓，斜佩紫羅囊。   <br />   額髮葳蕤短，胸胞細膩光。庭前王氏子，陌上衛家郎。   <br />   弱草身眠軟，芳英手弄香。隨人貪作劇，避伴學迷藏。   <br />   莫撲花蝴蝶，宜為蠟鳳凰。塗添雲母粉，浴試水沉湯。   <br />   麟送徐卿宅，蘭生謝傅堂。愛均看總好，年並比誰長。   <br />   驥種雖難匹，鵷雛已作行。欣君得此畫，真是夢熊祥。  </p>  <p align=\"center\">   <font color=\"#FF6600\">    <strong>雨篷</strong>   </font>   <br />   楚雨滿汀洲，瀟瀟灑客舟。夢驚孤枕夜，愁掩一篷秋。   <br />   葦葉寒相戰，灘聲暗共流。此時湘浦上，同聽只沙鷗。  </p>  <p align=\"center\">   <font color=\"#FF6600\">    <strong>扇</strong>   </font>   <br />   皎皎復團團，何人剪素紈。驅螢臨几席，撲蝶近欄杆。   <br />   似月驚朝見，生風變夏寒。時移當日棄，莫怨網乘鸞。  </p>  <p align=\"center\">   <font color=\"#FF6600\">    <strong>新荷</strong>   </font>   <br />   如蓋復如鈿，初生雨後天。葉低浮水上，莖弱裊風前。   <br />   乍覆游魚戲，難藏宿鷺眠。佳人休便折，留蔭採蓮船。  </p>  <p align=\"center\">   <font color=\"#FF6600\">    <strong>冬至夜雨感懷</strong>   </font>   <br />   節序關何事，徒令百感生。升沉當世事，存歿故人情。   <br />   寒在微陽氣，風疏緩漏聲。他年說今夜，聽雨宿南城。  </p>  <p align=\"center\">   <font color=\"#FF6600\">    <strong>過戴居士宅</strong>   </font>   <br />   江邊戴顒宅，地好愜幽尋。高樹藏卑屋，新篁補舊林。   <br />   鳥成留客語，雲作護花陰。不負滄洲約，重來論夙心。  </p>  <p align=\"center\">   <font color=\"#FF6600\">    <strong>歸鴉</strong>   </font>   <br />   啞啞噪夕輝，爭宿不爭飛。未逐冥鴻去，長先野鶴歸。   <br />   荒村流水遠，古戍淡煙微。借問寒林樹，何枝最可依。  </p>  <p align=\"center\">   <font color=\"#FF6600\">    <strong>晚坐南齋寫懷</strong>   </font>   <br />   雁過南齋暮，魂消默坐中。賤貧長作客，愁病欲成翁。   <br />   窗灑侵燈雨，庭翻走葉風。山妻猶解事，未遣酒樽空。  </p>  <p align=\"center\">   <font color=\"#FF6600\">    <strong>過劉山人園</strong>   </font>   <br />   欲問幽棲處，花蹊逐澗回。夕煙羅幕捲，春雨藥房開。   <br />   野鶴知琴意，山蜂給酒材。城中少閒客，誰解引車來。  </p>  <p align=\"center\">   <font color=\"#FF6600\">    <strong>次韻楊禮曹移疾之作</strong>   </font>   <br />   養疾深扉掩，還應謝俗交。鳥多風和語，葵晚雨緘苞。   <br />   印向閒廳鎖，鐘聞近寺敲。相思愁莫遏，高樹古城坳。  </p>  <p align=\"center\">   <font color=\"#FF6600\">    <strong>宴顧使君東亭隔簾觀竹下舞妓</strong>   </font>   <br />   美人竹下舞，醉看隔簾櫳。彷彿瑤檯子，遊戲綠雲中。   <br />   玉鉤正蕩月，羅袖忽驚風。莫跨青鸞去，樽前樂未終。  </p>  <p align=\"center\">   <font color=\"#FF6600\">    <strong>聞鄰家琵琶有感</strong>   </font>   <br />   清唱合琵琶，當年碧玉家。弄殘催酒急，抱重向燈斜。   <br />   久別愁江樹，重聽隔院花。淚多思舊事，不是客天涯。  </p>  <p align=\"center\">   <font color=\"#FF6600\">    <strong>報恩寺逢蔣主簿就送還如皋</strong>   </font>   <br />   貪語酒寒頻，新年見故人。別時煙寺晚，歸路雪江春。   <br />   造次燈前面，蒼茫舶上身。明朝楚花發，莫歎縣廚貧。  </p>  <p align=\"center\">   <font color=\"#FF6600\">    <strong>鄰家桃花</strong>   </font>   <br />   春色東家出，相窺似有心。曲垣遮自短，別院閉還深。   <br />   影動疑人折，香搖妒蝶尋。好風時解意，吹片拂羅襟。  </p>  <p align=\"center\">   <font color=\"#FF6600\">    <strong>和王校理夜坐</strong>   </font>   <br />   池暝花如霧，蒼蒼月照開。梁空雙燕睡，簾暗一螢來。   <br />   兵散誰家笛，人違此夜杯。如何對清景，愁思卻相催。  </p>  <p align=\"center\">   <font color=\"#FF6600\">    <strong>答陳校書客懷</strong>   </font>   <br />   同患君尤甚，時難覺意真。愁邊長夜酒，夢裡少年春。   <br />   游遠荒家業，交疏困路塵。一杯歌短調，誰聽不沾巾。  </p>  <p align=\"center\">   <font color=\"#FF6600\">    <strong>酬余左司</strong>   </font>   <br />   門巷接垂楊，同鄰忘異鄉。兒親欣見熟，僕立厭言長。   <br />   讀借風床簡，炊分雨碓粱。亂來成久別，能不為情傷。  </p>  <p align=\"center\">   <font color=\"#FF6600\">    <strong>春日懷諸親舊</strong>   </font>   <br />   楊柳燕差差，鄰家換火時。春寒添客思，夜雨減花枝。   <br />   涉世悠悠夢，懷人的的思。出遊無舊侶，空館獨題詩。  </p>  <p align=\"center\">   <font color=\"#FF6600\">    <strong>寄余左司</strong>   </font>   <br />   何處吹愁角一聲，大江東岸呂蒙營。天隨流水茫茫去，月共長庚耿耿明。   <br />   虜意有圖秋暫息，客魂無定夜還驚。欲陪釃酒樓船坐，借問風潮早晚平。  </p>  <p align=\"center\">   <font color=\"#FF6600\">    <strong>吳城感舊</strong>   </font>   <br />   城苑秋風蔓草深，豪華都向此消沉。趙陀空有稱尊計，劉表初無弭亂心。   <br />   半夜危樓俄縱火，十年高塢漫藏金。廢興一夢誰能問，回首青山落日陰。  </p>  <p align=\"center\">   <font color=\"#FF6600\">    <strong>喜幼文北歸</strong>   </font>   <br />   風塵萬里損光輝，舊面相逢卻訝非。在路定留經處詠，還家猶著去時衣。   <br />   久留遠土蟲蛇雜，忽解高羅燕鵠飛。尚念梁園三二客，與君同去不同歸。  </p>  <p align=\"center\">   <font color=\"#FF6600\">    <strong>秋日江館詠懷</strong>   </font>   <br />   十年世事漸多更，自歎而今豈復生。未有佳兒書謾讀，既無俗客酒頻傾。   <br />   煙生遠塢聞雞唱，潮落平沙見蟹行。秋後思歸凡幾度，夕陽江上望高城。  </p>  <p align=\"center\">   <font color=\"#FF6600\">    <strong>感懷次蔡參軍韻</strong>   </font>   <br />   擊築無人識漸離，客依孤館獨淒其。著書未解成新語，把酒聊因覓舊知。   <br />   燕塞風多寒水急，梁園雪早凍雲癡。年來只念江東去，下馬碑陰看色絲。  </p>  <p align=\"center\">   <font color=\"#FF6600\">    <strong>得亡友同記室在繫所詩次韻</strong>   </font>   <br />   擬出罝羅再卜鄰，死生俄判兩吟身。百年豈料逢今日，四海何由見此人。   <br />   吳地有園花已盡，楚山無塚草空春。一篇幽憤時時讀，風雨寒燈夜獨親。  </p>  <p align=\"center\">   <font color=\"#FF6600\">    <strong>江上晚眺圖</strong>   </font>   <br />   一發青山斷雁邊，渚宮樓閣暮雲連。煙波彷彿江南意，風柳依稀峽外天。   <br />   釣艇歸時風動葦，僧鐘起處日沉煙。觀圖忽起滄洲想，身墮黃塵又幾年。  </p>  <p align=\"center\">   <font color=\"#FF6600\">    <strong>江上春日遣懷</strong>   </font>   <br />   江上逢春已兩回，客中時序苦相催。蛛營戶網蟲初出，雀借簷巢燕未來。   <br />   年少即閒真信拙，詩成雖好可言才。如今欲向南鄰叟，旋乞垂楊繞舍栽。  </p>  <p align=\"center\">   <font color=\"#FF6600\">    <strong>送梅侯赴錢塘</strong>   </font>   <br />   一鶴隨車到郡朝，剩山殘水尚蕭條。碗藏秋塚金方出，箭插寒沙鐵未銷。   <br />   重見花開非舊賞，初聞麥秀是新謠。幾時南作諸侯客，釃酒江亭看晚潮。  </p>  <p align=\"center\">   <font color=\"#FF6600\">    <strong>送周省郎之海虞判官</strong>   </font>   <br />   黃茅連野邑城荒，佐邑初煩舊省郎。雁起海風吹暮角，雞鳴關月照晨妝。   <br />   讀書檯下逢人少，濡墨廳中憶尉狂。君到官曹無事日，一樽為我酹斜陽。  </p>  <p align=\"center\">   <font color=\"#FF6600\">    <strong>雪中</strong>   </font>   <br />   舟絕寒江凍不潮，縈沙拂柳影翛翛。才從漁浦磯邊積，還向樵村竹外飄。   <br />   撲馬憶從年少樂，點袍曾逐侍臣朝。如今獨坐吟詩句，茅屋茶煙冷未消。  </p>  <p align=\"center\">   <font color=\"#FF6600\">    <strong>過僧舍訪呂敏</strong>   </font>   <br />   幾欲相尋與願違，今朝始得過禪扉。磬聲穿竹山房遠，屐齒粘苔石徑微。   <br />   幽鳥每同馴鴿下，高人閒與老僧依。談詩說偈俱堪喜，坐覺茶香上薜衣。  </p>  <p align=\"center\">   <font color=\"#FF6600\">    <strong>初夏江村</strong>   </font>   <br />   輕衣軟履步江沙，樹暗前村定幾家。水滿乳鳧翻藕葉，風疏飛燕拂桐花。   <br />   渡頭正見橫漁艇，林外時聞響緯車。最是黃梅時節近，雨餘歸路有鳴蛙。  </p>  <p align=\"center\">   <font color=\"#FF6600\">    <strong>江村</strong>   </font>   <br />   南囿薰風吹葛衣，汀花未露岸花稀。水神廟下莎侵路，江叟門前柳映磯。   <br />   犢臥已知耕耒歇，鷗驚長見釣船歸。天隨宅畔吾曾住，留得閒絪掛夕暉。  </p>  <p align=\"center\">   <font color=\"#FF6600\">    <strong>田園書事</strong>   </font>   <br />   西園春去綠陰成，已覺南窗枕簟清。簾捲斜陽歸燕入，池生芳草亂蛙鳴。   <br />   葉過穀雨花猶在，衣近梅天潤易生。獨坐正知閒晝永，吟餘消盡篆煙輕。  </p>  <p align=\"center\">   <font color=\"#FF6600\">    <strong>漫成二首</strong>   </font>   <br />   其一   <br />   柴門藥浦小江邊，早得閒居是偶然。兩岸晚風黃鳥樹，一陂春水白鷗天。   <br />   悠悠往事空書卷，碌碌浮生只釣船。猶記京華為客日，幾回聽雨憶歸田。   <br />   其二   <br />   己分棲遲不自疑，江邊林下盡幽期。病惟好懶寧須藥，心未忘機偶對棋。   <br />   閒館雨聲花落夜，深塘草色燕飛時。春來頗喜囊中富，添得新成幾首詩。  </p>  <p align=\"center\">   <font color=\"#FF6600\">    <strong>端陽寫懷</strong>   </font>   <br />   去歲端陽直禁闈，新題帖子進彤扉。太官供饌分蒲醑，中使傳宣賜葛衣。   <br />   黃傘迴廊朝旭淡，玉爐當殿午薰微。今朝寂寞江邊臥，閒看遊船競渡歸。  </p>  <p align=\"center\">   <font color=\"#FF6600\">    <strong>次韻楊禮曹秋日見贈</strong>   </font>   <br />   殘雨翛翛映彩虹，憐君獨詠楚颱風。遠江帆影秋蕪外，故苑砧聲晚樹中。   <br />   壯歲漸如辭幕燕，閒身猶作蠹書蟲。雅音自古無能好，莫向人誇瑟最工。  </p>  <p align=\"center\">   <font color=\"#FF6600\">    <strong>次韻西園公詠梅二首</strong>   </font>   <br />   其一   <br />   如何天與出塵姿，不得芳名入楚辭？春後春前曾獨採，江南江北每相思。   <br />   微雲淡月迷千樹，流水空山見一枝。擬折贈君供寂寞，東風無那欲殘時。   <br />   其二   <br />   雪中無伴只孤芳，倚竹元非翠袖妝。馬上忽逢臨水驛，鶴邊忽見向山房。   <br />   春愁寂寞天應老，夜色朦朧月亦香。此地一樽聊自戀，揚州回首已淒涼。  </p>  <p align=\"center\">   <font color=\"#FF6600\">    <strong>暫宿行營舟中二首</strong>   </font>   <br />   其一   <br />   蒹葭霜露冷侵船，落雁驚烏總未眠。戍卒獨明高柵火，居人同宿廢村煙。   <br />   醉中遠夢欺長夜，亂裡窮愁折壯年。莫問身閒何到此，久思提劍學防邊。   <br />   其二   <br />   角聲未起大星低，夜靜寒營獨馬嘶。樹葉蕭蕭霜後堞，河流汩汩露中堤。   <br />   一軍睡枕誰能穩，數里歸舟自欲迷。起望此時憂更切，邊烽不隔遠峰西。  </p>  <p align=\"center\">   <font color=\"#FF6600\">    <strong>首春感懷</strong>   </font>   <br />   初春風日自妍華，客意登臨只感嗟。陌上驚塵隨去馬，城邊遺柳斷棲鴉。   <br />   亂來未覓無兵地，愁在空思有酒家。咫尺苑西誰解問，早梅還發去年花。  </p>  <p align=\"center\">   <font color=\"#FF6600\">    <strong>岳王墓</strong>   </font>   <br />   大樹無枝向北風，千年遺恨泣英雄。班師詔已來三殿，射虜書猶說兩宮。   <br />   每憶上方誰請劍，空嗟高廟自藏弓。棲鴉嶺上今回首，不見諸陵白露中。  </p>  <p align=\"center\">   <font color=\"#FF6600\">    <strong>早春寄王行</strong>   </font>   <br />   江水江花只自春，不知容易解愁人。山川寂寞衣冠淚，今古消沉簡冊塵。   <br />   草草逢人空識面，匆匆為客莫容身。十年憂患誰相慰，賴得君家是近鄰。  </p>  <p align=\"center\">   <font color=\"#FF6600\">    <strong>除夕客中憶女</strong>   </font>   <br />   別家非願久，回首已徂年。今夜寒齋雪，何人聽折弦？  </p>  <p align=\"center\">   <font color=\"#FF6600\">    <strong>歲暮</strong>   </font>   <br />   已嗟求道晚，復省濟時難。碌碌成何事，天涯又歲闌。  </p>  <p align=\"center\">   <font color=\"#FF6600\">    <strong>鴛鴦</strong>   </font>   <br />   兩兩蓮池上，看如在錦機。應知越女妒，不敢近船飛。  </p>  <p align=\"center\">   <font color=\"#FF6600\">    <strong>齋前芭蕉</strong>   </font>   <br />   靜繞綠陰行，閒聽雨聲臥。還有感秋詩，窗前書葉破。  </p>  <p align=\"center\">   <font color=\"#FF6600\">    <strong>韭</strong>   </font>   <br />   芽抽冒餘濕，掩冉煙中縷。幾夜故人來，尋畦剪春雨。  </p>  <p align=\"center\">   <font color=\"#FF6600\">    <strong>十宮詞</strong>   </font>   <br />   吳宮   <br />   芙蓉水殿屜廊東，白苧秋來不耐風。教得君王長夜醉，月明歌舞在舟中。   <br />   楚宮   <br />   雨去雲來十二峰，渚宮樓閣暮重重。細腰無限空相妒，不覺瑤姬夢裡逢。   <br />   秦宮   <br />   宮閉驪山靜管弦，翠華巡狩去經年。掖庭無用恩難報，願上蓬萊採藥船。   <br />   漢宮   <br />   酒醒金屋曙河流，願賜銅盤一滴秋。他日君王作仙去，瑤池猶幸得同游。   <br />   魏宮   <br />   翡翠明珠入貢頻，承恩長占鄴宮春。至尊莫信陳王賦，那得人間有洛神。   <br />   晉宮   <br />   盡日南風永巷開，羊車去後玉階苔。誰知天上無人地，亦有城南小史來。   <br />   齊宮   <br />   帖地黃金襯襪羅，苑中市罷合笙歌。有人解誦西京賦，添得樓台火後多。   <br />   陳宮   <br />   春風三閣繡參差，狎客爭陳璧月詞。幾度醉濃嬌不起，景陽樓上曉鐘時。   <br />   隋宮   <br />   五斛青螺一日銷，迷樓深貯萬妖嬈。眾中誰解留車駕，風浪如山莫渡遼。   <br />   唐宮   <br />   玉笛聲殘禁夜長，雲屏月帳醉焚香。五王宴罷皆歸院，大被空閒一夜涼。  </p>  <p align=\"center\">   <font color=\"#FF6600\">    <strong>讀史十首</strong>   </font>   <br />   晏嬰   <br />   一裘身著久經年，祿米分炊幾戶煙。盡說大夫能養士，卻於尼叟惜封田。   <br />   儀秦   <br />   二子全操七國權，朝談縱合暮衡連。天如早為生民計，各與城南二頃田。   <br />   藺相如   <br />   危計難成五步間，置君虎口幸全還。世人莫笑三閭懦，不勸懷王會武關。   <br />   平原君   <br />   朝歌長夜館娃春，總為妖姬戮諫臣。何事邯鄲貴公子，能因牴者殺佳人。   <br />   范雎   <br />   紛紛傾奪苦多謀，得勢還懷失勢憂。丞相不須嗔蔡澤，此時當問老穰侯。   <br />   董仲舒   <br />   早奏文章直殿廬，茂陵還復訪遺書。寂寥猶抱春秋傳，誰問江都老仲舒。   <br />   王章   <br />   外家勢重直言稀，京兆書陳蹈禍機。合浦老妻須莫怨，絕勝臥病死牛衣。   <br />   孔明   <br />   莫恨流星墮渭濱，出師未捷已沾巾。天應留取生司馬，歸作他年取魏人。   <br />   王猛   <br />   軍門被褐異隆中，抱策歸秦竟事戎。猶喜遺言真有識，不教胡馬向江東。   <br />   韓子   <br />   自古南荒竄逐過，佞臣元少直臣多。官來瀧吏休相誚，天要潮人識孟軻。  </p>  <p align=\"center\">   <font color=\"#FF6600\">    <strong>雨中閒臥</strong>   </font>   <br />   床隱屏風竹几斜，臥看新燕到貧家。閒居心上渾無事，聽雨唯憂損杏花。  </p>  <p align=\"center\">   <font color=\"#FF6600\">    <strong>春日憶江上</strong>   </font>   <br />   柳下春潮沒舊磯，草堂猶在掩荊扉。如今歸夢休為蝶，化作輕鷗度水飛。  </p>  <p align=\"center\">   <font color=\"#FF6600\">    <strong>金進士宿江館阻雨連夕二首</strong>   </font>   <br />   其一   <br />   落花風急野無舟，喜為茅齋幾日留。卻愧江邊春酒薄，不能慰子客中愁。   <br />   其二   <br />   莫辭同宿掩書幃，兵後蕭條故舊稀。預恐明朝風雨歇，滿江春水送君歸。  </p>  <p align=\"center\">   <font color=\"#FF6600\">    <strong>登白蓮閣貽幼文</strong>   </font>   <br />   思君曾此望西州，誰信歸來得共游。只是當時舊山水，如何重看不勝愁。  </p>  <p align=\"center\">   <font color=\"#FF6600\">    <strong>讀周記室荊南集</strong>   </font>   <br />   生別猶疑不再逢，楚天雲樹隔重重。愁來讀盡荊南稿，風雨空齋掩暮鐘。  </p>  <p align=\"center\">   <font color=\"#FF6600\">    <strong>江上晚歸</strong>   </font>   <br />   渺渺雙鳧落晚沙，一江秋色艷明霞。逢人不用停舟問，大樹村中即我家。  </p>  <p align=\"center\">   <font color=\"#FF6600\">    <strong>美人圖</strong>   </font>   <br />   鞦韆庭院閉青春，背立誰曾見得真。莫道不言思憶事，欲言還說與何人。  </p>  <p align=\"center\">   <font color=\"#FF6600\">    <strong>題芭蕉士女</strong>   </font>   <br />   秋宮睡起試生羅，閒向芭蕉石畔過。怪底早涼欺匣扇，夜來葉上雨聲多。  </p>  <p align=\"center\">   <font color=\"#FF6600\">    <strong>和王耕雲與愚庵倡和詩二首</strong>   </font>   <br />   其一   <br />   灌花移石不辭勤，苔潤流泉雨後新。一塢綠楊雞犬靜，老來欣作太平人。   <br />   其二   <br />   欲望城西禮白雲，數峰蒼翠晚粼粼。誰知邂逅東歸客，亦是香山社里人。  </p>  <p align=\"center\">   <font color=\"#FF6600\">    <strong>夢余唐卿</strong>   </font>   <br />   路隔成皋萬里關，何由得見故人還。燈前夢裡匆匆見，猿叫楓林月在山。  </p>  <p align=\"center\">   <font color=\"#FF6600\">    <strong>過湖南舟中臥作</strong>   </font>   <br />   野客分攜水店前，浪平舟穩稱酣眠。午雞啼處前村近，過盡平湖幾曲天。  </p>  <p align=\"center\">   <font color=\"#FF6600\">    <strong>疏竹三禽圖</strong>   </font>   <br />   棘枝疏瘦竹枝低，三鳥寒多每並棲。月落山空秋夢斷，不知誰個最先啼。  </p>  <p align=\"center\">   <font color=\"#FF6600\">    <strong>見花憶故園</strong>   </font>   <br />   春色先從天上來，花枝盡發鳳凰台。不知別後鄉園樹，寂寞書窗開未開。  </p>  <p align=\"center\">   <font color=\"#FF6600\">    <strong>題松雪翁臨祐陵草蟲</strong>   </font>   <br />   宣和遺墨畫難工，唯有王孫筆意同。莫問吳宮與梁苑，一般草露覆秋蟲。  </p>  <p align=\"center\">   <font color=\"#FF6600\">    <strong>客舍春暮</strong>   </font>   <br />   酒醒閒寫送春詩，細雨殘花尚一枝。莫向天涯望芳草，客愁多似去年時。  </p>  <p align=\"center\">   <font color=\"#FF6600\">    <strong>閏三月有感二首</strong>   </font>   <br />   其一   <br />   非關騎馬踏塵埃，病眼昏昏自懶開。江上酒徒應共笑，經春不作看花來。   <br />   其二   <br />   綠樹殘鶯偶一鳴，聽來方解憶山行。今年不是逢餘閏，已過春光半日程。  </p>  <p align=\"center\">   <font color=\"#FF6600\">    <strong>皋橋‧皋橋在閶門內，由漢皋伯通所居得名。唐妓泰娘亦居此焉。</strong>   </font>   <br />   閶門啼早鴉，拂面見飛花。綠水通螭舫，紅橋過犢車。   <br />   誰尋伯通宅，只問泰娘家。   <br />   <br />   <font color=\"#FF6600\">    <strong>題湘君圖</strong>   </font>   <br />   悵望南巡竟不還，淚和湘雨暮斑斑。須知竹死愁方盡，莫恨秦人鞭赭山。  </p>  <p align=\"center\">   <font color=\"#FF6600\">    <strong>倪元鎮墨竹</strong>   </font>   <br />   倪君好畫復耽詩，瘦骨秋來似竹枝。前夜夢迴如得見，紙窗斜影月低時。  </p>  <p align=\"center\">   <font color=\"#FF6600\">    <strong>王架閣家畫馬</strong>   </font>   <br />   草草髯奴紺綠衣，王家好馬詫新肥。解鞍閒立斜陽裡，應是城南賭射歸。  </p>  <p align=\"center\">   <font color=\"#FF6600\">    <strong>慰人悼亡</strong>   </font>   <br />   朱字箜篌委網塵，月明不見理絲人。鏡台窗下櫻桃樹，應是當時折剩春。  </p>  <p align=\"center\">   <font color=\"#FF6600\">    <strong>雨中曉臥二首</strong>   </font>   <br />   其一   <br />   井桁烏啼破曙煙，輕寒薄被落花天。閒人晴日猶無事，風雨今朝正合眠。   <br />   其二   <br />   香斷床幃冷未開，雨窗寥落滿欞苔。休輕一枕江邊睡，拋卻腰金換得來。  </p>  <p align=\"center\">   <font color=\"#FF6600\">    <strong>晚立西浦渡</strong>   </font>   <br />   鬢絲微映釣絲輕，水葉驚風細浪生。誰見晚涼人立處，數株楊柳一蟬鳴。  </p>  <p align=\"center\">   <font color=\"#FF6600\">    <strong>江上雨中</strong>   </font>   <br />   江漲隨漚欲到門，濕雲依樹易黃昏。幽居常日無來客，何況蕭蕭雨滿村。  </p>  <p align=\"center\">   <font color=\"#FF6600\">    <strong>客館夜見亮師畫上有餘呂二山人詩</strong>   </font>   <br />   上人圖畫故人詩，相見燈前夜雨時。無限雲山與煙樹，總含秋色是相思。  </p>  <p align=\"center\">   <font color=\"#FF6600\">    <strong>海上逢王常宗雨夜同宿陳氏西軒</strong>   </font>   <br />   故人散盡獨君存，風雨相逢海上村。樽酒飲闌言不盡，更留餘燭照黃昏。  </p>  <p align=\"center\">   <font color=\"#FF6600\">    <strong>過北莊訪友</strong>   </font>   <br />   淺水平沙凍鴨眠，秋聲和過石橋邊。尋君兼得尋詩興，野樹江雲欲雪天。  </p>  <p align=\"center\">   <font color=\"#FF6600\">    <strong>夜寫家書</strong>   </font>   <br />   月淡梧桐雨後天，蕭蕭絡緯夜燈前。誰憐古寺空齋客，獨寫家書猶未眠。  </p>  <p align=\"center\">   <font color=\"#FF6600\">    <strong>效香奩體二首</strong>   </font>   <br />   其一   <br />   揚州夢斷十三年，底事猶存未了緣。不見擁鬟簾下立，斷腸騎馬過門前。   <br />   其二   <br />   曾看梳頭傍玉台，後堂春曉曲屏開。重尋未省乘鸞去，只道羞郎不出來。  </p>  <p align=\"center\">   <font color=\"#FF6600\">    <strong>游石湖</strong>   </font>   <br />   綠楊搖曳蘸湖波，鷗鷺頻驚畫舫過。白苧歌殘風欲起，美人應怯暮寒多。  </p>  <p align=\"center\">   <font color=\"#FF6600\">    <strong>涼夜</strong>   </font>   <br />   一聲遠笛數聲砧，月滿江城夜正深。坐據胡床愛涼思，空階移盡桂花陰。  </p>  <p align=\"center\">   <font color=\"#FF6600\">    <strong>刺繡圖和楊孟載</strong>   </font>   <br />   翠絲盤葉碧玲瓏，小萼花鋪茜縷紅。夢裡鴛鴦留不得，分明卻在繡床中。  </p>  <p align=\"center\">   <font color=\"#FF6600\">    <strong>紅葉</strong>   </font>   <br />   霜染滿林紅，蕭疏夕照中。曾供寫秋怨，流出上陽宮。  </p>  <p align=\"center\">   <font color=\"#FF6600\">    <strong>柳燕</strong>   </font>   <br />   妙舞漢宮人，香魂化幾春。嬌飛傍楊柳，猶似學腰身。  </p>  <p align=\"center\">   <font color=\"#FF6600\">    <strong>聞雁</strong>   </font>   <br />   江寒月黑夜，定宿蒹葭裡。叫叫過燈前，卻是誰驚起？  </p>  <p align=\"center\">   <font color=\"#FF6600\">    <strong>園中梨花唯開一枝</strong>   </font>   <br />   欄外見春遲，朝來雪一枝。不知初發處，誤道已殘時。  </p>  <p align=\"center\">   <font color=\"#FF6600\">    <strong>西園梨花唯開一枝</strong>   </font>   <br />   孤芳不滿柯。蜂蝶未經過。莫怨春情薄。開多落也多。  </p>  <p align=\"center\">   <font color=\"#FF6600\">    <strong>觀鵝</strong>   </font>   <br />   交睡春塘暖，蘋香日欲曛。嫩憐黃似酒，淨愛白如雲。   <br />   擊亂思常侍，籠歸憶右軍。滄波堪遠泛，莫入野鳧群。  </p>  <p align=\"center\">   <font color=\"#FF6600\">    <strong>早過蕭山歷白鶴亭諸郵</strong>   </font>   <br />   客起何太早？村荒絕雞鳴。況時江雨晦，不得見啟明。   <br />   凌兢度高關，山空縣無城。隔林聞人呼，已有先我行。   <br />   側身避徑滑，聚足防崖傾。衣寒復多風，聒聒遠水聲。   <br />   千峰霧中過，不識狀與名。嵐開見前郵，始覺歷數程。   <br />   越禽鳴楓篁，冷日傍午晴。煙生沙墟寂，葉落澗寺清。   <br />   登臨亦可悅，但恨時非平。  </p>  <p align=\"center\">   <font color=\"#FF6600\">    <strong>登蓬萊閣望雲門秦望諸山</strong>   </font>   <br />   旅思曠然釋。置身蒼林杪。群山為誰來？歷歷散清曉。   <br />   奇姿脫霧雨。奮首爭欲矯。氣通海煙長。色帶州郭小。   <br />   曲疑藏啼猿。橫恐截歸鳥。流暉互蕩激。下有湖壑繞。   <br />   佳處未遍經。一覽心頗了。秦皇遺跡泯。晉士流風杳。   <br />   願探金匱篇。振袂翔塵表。   <br />   <br />   <font color=\"#FF6600\">    <strong>至吳淞江</strong>   </font>   <br />   江淨涵素空，高帆漾天風。澄波三百里，歸興與無窮。   <br />   心期弄雲月，迢遞辭金闕。晚色海霞銷，秋芳渚蓮歇。   <br />   久別釣魚磯，今朝始拂衣。忘機舊鷗鳥，相見莫驚飛。  </p>  <p align=\"center\">   <font color=\"#FF6600\">    <strong>林下</strong>   </font>   <br />   樹涼山意秋，雲淡川光夕。林下不逢人，幽芳共誰摘？  </p>  <p align=\"center\">   <font color=\"#FF6600\">    <strong>孤鶴篇</strong>   </font>   <br />   涼風吹廣澤，日暮多浮埃。中有失侶鶴，孤鳴迥且哀。   <br />   修翮既摧殘，一飛四徘徊。矯首望靈嶠，雲路何遼哉。   <br />   渚田有遺粟，欲下群鴻猜。豈不懷苦饑，懼彼羅網災。  </p>  <p align=\"center\">   <font color=\"#FF6600\">    <strong>湖州歌送陳太守</strong>   </font>   <br />   草茫茫，水汩汩。上田蕪。下田沒。中田有麥牛尾稀，種成未足輸官物。   <br />   侯來桑下搖玉珂，聽儂試唱湖州歌。湖州歌，悄終闋，幾家愁苦荒村月。  </p>  <p align=\"center\">   <font color=\"#FF6600\">    <strong>吳宮詞</strong>   </font>   <br />   芙蓉水殿屜廊東，白苧秋來不耐風。教得君王長相醉，月明歌舞在舟中。  </p>  <p align=\"center\">   <font color=\"#FF6600\">    <strong>惜春</strong>   </font>   <br />   春過一半未能知，此後還愁不肯遲。斜日浮雲樓上醉，更無言語嗅花枝。  </p>  <p align=\"center\">   <font color=\"#FF6600\">    <strong>倚樓</strong>   </font>   <br />   漠漠疏煙丹樹開，火經城苑減樓台。雨初過處千山出，人正愁時一雁來。   <br />   秋色自隨砧杵動，夕陽又被鼓鐘催。詩成未盡登臨意，獨向蒼茫首重回。  </p>  <p align=\"center\">   <font color=\"#FF6600\">    <strong>郡治上梁</strong>   </font>   <br />   郡治新還舊觀雄，文梁高舉跨晴空。南山久養干雲器，東海初升貫日紅。   <br />   欲與龍廷宣化遠，還開燕寢賦詩工。大材今作黃堂用，民庶多歸廣庇中。  </p>  <p align=\"center\">   <font color=\"#FF6600\" size=\"+2\" face=\"標楷體\">    <strong>詞</strong>   </font>  </p>  <p align=\"center\">   <font color=\"#FF6600\">    <strong>念奴嬌‧自述</strong>   </font>   <br />   策勳萬里，笑書生骨相有誰曾許。壯志平生還自負，羞比紛紛兒女。   <br />   酒發雄談，劍增奇氣，詩吐驚人語。風雲無便，未容黃鵠輕舉。   <br />   何事匹馬塵埃，東西南北，十載猶羈旅。只恐陳登容易笑，負卻故園雞黍。   <br />   笛裡關山，樽前日月，回首空凝佇。吾今未老，不須清淚如雨。  </p>  <p align=\"center\">   <font color=\"#FF6600\">    <strong>疏簾淡月‧秋柳</strong>   </font>   <br />   殘絲恨結。是弱舞初闌。困眠才歇。綠少黃多。錯認早春時節。   <br />   西風也送誰離別。斷長條。似人攀折。謾思曾見。燕邊分翠。馬頭吹雪。   <br />   君莫問。隋宮漢闕。總寒煙細雨。曉風殘月。不帶流鶯。卻帶斷蟬悲咽。   <br />   老來腸緒應愁絕。江南橫管吹切。莫欺憔悴。明年依舊。萬陰成列。  </p>  <p align=\"center\">   <font color=\"#FF6600\">    <strong>謁金門‧渡江</strong>   </font>   <br />   風帖帖。江與暮天相接。欲鬥白鷗飛得捷。兩童搖兩楫。   <br />   試解袷羅香褶。秋似綠荷先怯。收拾詩愁都在篋。比山多幾疊。  </p>  <p align=\"center\">   <font color=\"#FF6600\">    <strong>木蘭花慢‧過城東廢第</strong>   </font>   <br />   正春來夢好。春忽去。怎留將。早月墜箏樓。塵生戟戶。草滿毬場。   <br />   美人盡為黃壤。恨溫柔。難把作家鄉。桃李一番狼藉。燕鶯幾許淒涼。   <br />   虛言地久天長。回首已斜陽。算只為當年。多些歡樂。少箇思量。不   <br />   見門前繫馬。有棲鴉獨佔垂楊。試問朝來過客。誰人肯為悲傷。  </p>  <p align=\"center\">   <font color=\"#FF6600\">    <strong>沁園春‧雁</strong>   </font>   <br />   木落時來，花發時歸，年又一年。記南樓望信，夕陽簾外，西窗驚夢，夜雨燈前。   <br />   寫月書斜，戰霜陣整，橫破瀟湘萬里天。風吹斷，見兩三低去，似落箏弦。   <br />   相呼共宿寒煙。想只在蘆花淺水邊。恨鳴嗚戍角，忽催飛起；悠悠漁火，長照愁眠。   <br />   隴塞間關，江湖冷落，莫戀遺糧猶在田。須高舉，教弋人空慕，雲海茫然。  </p>  <p align=\"center\">   <font color=\"#FF6600\">    <strong>行香子‧芙蓉</strong>   </font>   <br />   如此紅妝，不見春光。向菊前，蓮後才芳。雁來時節，寒沁羅裳。   <br />   正一番風，一番雨，一番霜。   <br />   蘭舟不採，寂寞橫塘。強相依，暮柳成行。湘江路遠，吳苑池荒。   <br />   恨月濛濛，人杳杳，水茫茫。  </p>  <p align=\"center\">   <font color=\"#FF6600\">    <strong>天仙子‧秋夜客中</strong>   </font>   <br />   炙了青燈忽掩帳，四壁蛩鳴催旅況。   <br />   瀟瀟索索雨兒來，梧葉上，柳葉上，兩處秋聲愁一樣。   <br />   此夜江雲迷疊嶂，好夢欲歸難倚仗。   <br />   已涼未冷惱人天，眠一餉，坐一餉，白髮明朝應幾丈。  </p>  <p align=\"center\">   <font color=\"#FF6600\">    <strong>水龍吟‧題朱竹畫卷</strong>   </font>   <br />   淇園丹鳳飛來，幾時留得參差翼。簫聲吹斷，彩雲忽墮，碧雲猶隔。   <br />   想是湘靈，淚彈多處，血痕都漬。看蕭疏瘦影，隔簾欲動，渾似落花狼藉。   <br />   莫道清高也俗，再相逢、子猷還惜。此君未老，歲寒猶有，少年顏色。   <br />   誰把珊瑚，和煙換去，琅玕千尺。細看來、不是天工，卻是那春風筆。   <br />  </p> "}