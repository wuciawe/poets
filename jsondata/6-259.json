{"id":"6-259","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>賈島</b>      </font>     </strong>    </font>    <br />    <br />    （西元788～843）字浪仙，號無本，唐范陽（今河北省涿縣）人    <br />    。初落拓為僧，後還俗。工詩，好苦吟，為韓愈所重，文宗時賈    <br />    坐謗，貶長江主簿，故時人稱為賈長江。詩風清奇幽峭和孟郊相    <br />    近，世稱為郊寒島瘦。著有賈長江集。    <br />    <br />    <font color=\"#FF6600\">     <b>古意</b>    </font>    <br />    碌碌復碌碌，百年雙轉轂。志士終夜心，良馬白日足。    <br />    俱為不等閒，誰是知音目。眼中兩行淚，曾弔三獻玉。   </p>   <p>    <b>     <font color=\"#FF6600\">望山</font>    </b>    <br />    南山三十里，不見逾一旬。冒雨時立望，望之如朋親。    <br />    虯龍一掬波，洗蕩千萬春。日日雨不斷，愁殺望山人。    <br />    天事不可長，勁風來如奔。陰霪一以掃，浩翠寫國門。    <br />    長安百萬家，家家張屏新。誰家最好山，我願為其鄰。   </p>   <p>    <font color=\"#FF6600\">     <b>北嶽廟</b>    </font>    <br />    天地有五嶽，恆岳居其北。巖巒疊萬重，詭怪浩難測。    <br />    人來不敢入，祠宇白日黑。有時起霖雨，一灑天地德。    <br />    神兮安在哉，永康我王國。   </p>   <p>    <font color=\"#FF6600\">     <b>朝饑</b>    </font>    <br />    市中有樵山，此捨朝無煙。井底有甘泉，釜中乃空然。    <br />    我要見白日，雪來塞青天。坐聞西床琴，凍折兩三弦。    <br />    饑莫詣他門，古人有拙言。   </p>   <p>    <b>     <font color=\"#FF6600\">哭盧仝</font>    </b>    <br />    賢人無官死，不親者亦悲。空令古鬼哭，更得新鄰比。    <br />    平生四十年，惟著白布衣。天子未辟召，地府誰來追。    <br />    長安有交友，托孤遽棄移。塚側志石短，文字行參差。    <br />    無錢買松栽，自生蒿草枝。在日贈我文，淚流把讀時。    <br />    從茲加敬重，深藏恐失遺。   </p>   <p>    <b>     <font color=\"#FF6600\">劍客（一作述劍）</font>    </b>    <br />    十年磨一劍，霜刃未曾試。今日把似君，誰為不平事。   </p>   <p>    <b>     <font color=\"#FF6600\">口號</font>    </b>    <br />    中夜忽自起，汲此百尺泉。林木含白露，星斗在青天。   </p>   <p>    <b>     <font color=\"#FF6600\">寄遠</font>    </b>    <br />    別腸多鬱紆，豈能肥肌膚。始知相結密，不及相結疏。    <br />    疏別恨應少，密離恨難袪。門前南流水，中有北飛魚。    <br />    魚飛向北海，可以寄遠書。不惜寄遠書，故人今在無。    <br />    況此數尺身，阻彼萬里途。自非日月光，難以知子軀。   </p>   <p>    <b>     <font color=\"#FF6600\">齋中</font>    </b>    <br />    眈靜非謬為，本性實疏索。齋中一就枕，不覺白日落。    <br />    低扉礙軒轡，寡德謝接諾。叢菊在牆陰，秋窮未開萼。    <br />    所餐類病馬，動影似移岳。欲駐迫逃衰，豈殊辭綆縛。    <br />    已見飽時雨，應豐蔬與藥。   </p>   <p>    <b>     <font color=\"#FF6600\">感秋</font>    </b>    <br />    商氣颯已來，歲華又虛擲。朝雲藏奇峰，暮雨灑疏滴。    <br />    幾蜩嘿涼葉，數蛩思陰壁。落日空館中，歸心遠山碧。    <br />    昔人多秋感，今人何異昔。四序馳百年，玄髮坐成白。    <br />    喧喧徇聲利，擾擾同轍跡。儻無世上懷，去偃松下石。   </p>   <p>    <b>     <font color=\"#FF6600\">玩月</font>    </b>    <br />    寒月破東北，賈生立西南。西南立倚何，立倚青青杉。    <br />    近月有數星，星名未詳諳。但愛杉倚月，我倚杉為三。    <br />    月乃不上杉，上杉難相參。眙愕子細視，睛瞳桂枝劖。    <br />    目常有熱疾，久視無煩炎。以手捫衣裳，零露已濡沾。    <br />    久立雙足凍，時向股髀淹。立久病足折，兀然黐膠粘。    <br />    他人應已睡，轉喜此景恬。此景亦胡及，而我苦淫耽。    <br />    無異市井人，見金不知廉。不知此夜中，幾人同無厭。    <br />    待得上頂看，未擬歸枕函。強步望寢齋，步步情不堪。    <br />    步到竹叢西，東望如隔簾。卻坐竹叢外，清思刮幽潛。    <br />    量知愛月人，身願化為蟾。   </p>   <p>    <font color=\"#FF6600\">     <b>辭二知己</b>    </font>    <br />    一雙千歲鶴，立別孤翔鴻。波島忽已暮，海雨寒濛濛。    <br />    離人聞美彈，亦與哀彈同。況茲切切弄，繞彼行行躬。    <br />    雲飛北嶽碧，火息西山紅。何以代遠誠，折芳臘雪中。   </p>   <p>    <font color=\"#FF6600\">     <b>義雀行和朱評事</b>    </font>    <br />    玄鳥雄雌俱，春雷驚蟄餘。口銜黃河泥，空即翔天隅。    <br />    一夕皆莫歸，嘵嘵遺眾雛。雙雀抱仁義，哺食勞劬劬。    <br />    雛既邐迤飛，雲間聲相呼。燕雀雖微類，感愧誠不殊。    <br />    禽賢難自彰，幸得主人書。   </p>   <p>    <b>     <font color=\"#FF6600\">宿懸泉驛</font>    </b>    <br />    曉行瀝水樓，暮到懸泉驛。林月值雲遮，山燈照愁寂。   </p>   <p>    <b>     <font color=\"#FF6600\">辯士</font>    </b>    <br />    辯士多毀訾，不聞談己非。猛虎恣殺暴，未嘗嚙妻兒。    <br />    此理天所感，所感當問誰。求食飼雛禽，吐出美言詞。    <br />    善哉君子人，揚光掩瑕玼。   </p>   <p>    <b>     <font color=\"#FF6600\">不欺</font>    </b>    <br />    上不欺星辰，下不欺鬼神。知心兩如此，然後何所陳。    <br />    食魚味在鮮，食蓼味在辛。掘井須到流，結交須到頭。    <br />    此語誠不謬，敵君三萬秋。   </p>   <p>    <font color=\"#FF6600\">     <b>絕句</b>    </font>    <br />    海底有明月，圓於天上輪。得之一寸光，可買千里春。   </p>   <p>    <font color=\"#FF6600\">     <b>寓興</b>    </font>    <br />    莫居暗室中，開目閉目同。莫趨碧霄路，容飛不容步。    <br />    暗室未可居，碧霄未可趨。勸君跨仙鶴，日下雲為衢。   </p>   <p>    <font color=\"#FF6600\">     <b>遊仙</b>    </font>    <br />    借得孤鶴騎，高近金烏飛。掬河洗老貌，照月生光輝。    <br />    天中鶴路直，天盡鶴一息。歸來不騎鶴，身自有羽翼。    <br />    若人無仙骨，芝朮徒煩食。   </p>   <p>    <b>     <font color=\"#FF6600\">枕上吟</font>    </b>    <br />    夜長憶白日，枕上吟千詩。何當苦寒氣，忽被東風吹。    <br />    冰開魚龍別，天波殊路岐。   </p>   <p>    <b>     <font color=\"#FF6600\">雙魚謠（時韓職方書中以孟常州簡詩見示）</font>    </b>    <br />    天河墮雙魴，飛我庭中央。掌握尺餘雪，劈開腸有璜。    <br />    見令饞舌短，烹繞鄰舍香。一得古詩字，與玉含異藏。   </p>   <p>    <b>     <font color=\"#FF6600\">易水懷古</font>    </b>    <br />    荊卿重虛死，節烈書前史。我歎方寸心，誰論一時事。    <br />    至今易水橋，寒風兮蕭蕭。易水流得盡，荊卿名不消。   </p>   <p>    <font color=\"#FF6600\">     <b>早起</b>    </font>    <br />    北客入西京，北雁再離北。秋寢獨前興，天梭星落織。    <br />    耽玩餘恬爽，顧盼輕痾力。旅途少顏盡，明鏡勸仙食。    <br />    出門路縱橫，張家路最直。昨夜夢見書，張家廳上壁。   </p>   <p>    <font color=\"#FF6600\">     <b>客喜</b>    </font>    <br />    客喜非實喜，客悲非實悲。百回信到家，未當身一歸。    <br />    未歸長嗟愁，嗟愁填中懷。開口吐愁聲，還卻入耳來。    <br />    常恐淚滴多，自損兩目輝。鬢邊雖有絲，不堪織寒衣。   </p>   <p>    <font color=\"#FF6600\">     <b>延壽里精舍寓居</b>    </font>    <br />    旅托避華館，荒樓遂愚慵。短庭無繁植，珍果春亦濃。    <br />    側廬廢扃樞，纖魄時臥逢。耳目乃廛井，肺肝即巖峰。    <br />    汲泉飲酌餘，見我閑靜容。霜蹊猶舒英，寒蝶斷來蹤。    <br />    雙履與誰逐，一尋青瘦筇。   </p>   <p>    <b>     <font color=\"#FF6600\">贈智朗禪師</font>    </b>    <br />    上人分明見，玉兔潭底沒。上人光慘貌，古來恨峭發。    <br />    涕辭孔顏廟，笑訪禪寂室。步隨青山影，坐學白塔骨。    <br />    解聽無弄琴，不禮有身佛。欲問師何之，忽與我相別。    <br />    率賦贈遠言，言慚非子曰。   </p>   <p>    <b>     <font color=\"#FF6600\">送沈秀才下第東歸</font>    </b>    <br />    曲言惡者誰，悅耳如彈絲。直言好者誰，刺耳如長錐。    <br />    沈生才俊秀，心腸無邪欺。君子忌苟合，擇交如求師。    <br />    毀出疾夫口，騰入禮部闈。下第子不恥，遺才人恥之。    <br />    東歸家室遠，掉轡時參差。浙雲近吳見，汴柳接楚垂。    <br />    明年春光別，回首不復疑。   </p>   <p>    <font color=\"#FF6600\">     <b>酬棲上人</b>    </font>    <br />    夜久城館閒，情幽出在山。新月有微輝，朗朗空庭間。    <br />    處世雖識機，伊余多掩關。松姿度臘見，籬藥知春還。    <br />    靜覽冰雪詞，厚為酬贈顏。東林有躑躅，脫屣期共攀。   </p>   <p>    <font color=\"#FF6600\">     <b>冬月長安雨中見終南雪</b>    </font>    <br />    秋節新已盡，雨疏露山雪。西峰稍覺明，殘滴猶未絕。    <br />    氣侵瀑布水，凍著白雲穴。今朝灞滻雁，何夕瀟湘月。    <br />    想彼石房人，對雪扉不閉。   </p>   <p>    <b>     <font color=\"#FF6600\">寄孟協律</font>    </b>    <br />    我有弔古泣，不泣向路岐。揮淚灑暮天，滴著桂樹枝。    <br />    別後冬節至，離心北風吹。坐孤雪扉夕，泉落石橋時。    <br />    不驚猛虎嘯，難辱君子詞。欲酬空覺老，無以堪遠持。    <br />    岧嶢倚角窗，王屋懸清思。   </p>   <p>    <b>     <font color=\"#FF6600\">和劉涵</font>    </b>    <br />    京官始雲滿，野人依舊閒。閉扉一畝居，中有古風還。    <br />    市井日已午，幽窗夢南山。喬木覆北齋，有鳥鳴其間。    <br />    前日遠岳僧，來時與開關。新題驚我瘦，窺鏡見丑顏。    <br />    陶情惜清澹，此意復誰攀。   </p>   <p>    <b>     <font color=\"#FF6600\">明月山懷獨孤崇魚琢</font>    </b>    <br />    明月長在目，明月長在心。在心復在目，何得稀去尋。    <br />    試望明月人，孟夏樹蔽岑。想彼歎此懷，樂喧忘幽林。    <br />    鄉本北嶽外，悔恨東夷深。願縮地脈還，豈待天恩臨。    <br />    非不渴隱秀，卻嫌他事侵。或雲岳樓鐘，來繞草堂吟。    <br />    當從令尹後，再往步柏林。   </p>   <p>    <font color=\"#FF6600\">     <b>投張太祝</b>    </font>    <br />    風骨高更老，向春初陽葩。泠泠月下韻，一一落海涯。    <br />    有子不敢和，一聽千歎嗟。身臥東北泥，魂掛西南霞。    <br />    手把一枝栗，往輕覺程賒。水天朔方色，暖日嵩根花。    <br />    達閒幽棲山，遣尋種藥家。欲買雙瓊瑤，慚無一木瓜。   </p>   <p>    <b>     <font color=\"#FF6600\">詠韓氏二子</font>    </b>    <br />    千巖一尺璧，八月十五夕。清露墮桂花，白鳥舞虛碧。   </p>   <p>    <b>     <font color=\"#FF6600\">送別</font>    </b>    <br />    丈夫未得意，行行且低眉。素琴彈復彈，會有知音知。   </p>   <p>    <b>     <font color=\"#FF6600\">攜新文詣張籍韓愈途中成</font>    </b>    <br />    袖有新成詩，欲見張韓老。青竹未生翼，一步萬里道。    <br />    仰望青冥天，雲雪壓我腦。失卻終南山，惆悵滿懷抱。    <br />    安得西北風，身願變蓬草。地只聞此語，突出驚我倒。   </p>   <p>    <b>     <font color=\"#FF6600\">上谷送客遊江湖</font>    </b>    <br />    莫歎迢遞分，何殊咫尺別。江樓到夜登，還見南台月。   </p>   <p>    <b>     <font color=\"#FF6600\">重酬姚少府</font>    </b>    <br />    隙月斜枕旁，諷詠夏貽什。如今何時節，蟲虺亦已蟄。    <br />    答遲禮涉傲，抱疾思加澀。僕本胡為者，銜肩貢客集。    <br />    茫然九州內，譬如一錐立。欺暗少此懷，自明曾瀝泣。    <br />    量無趫勇士，誠欲戈矛戢。原閣期躋攀，潭舫偶俱入。    <br />    深齋竹木合，畢夕風雨急。俸利沐均分，價稱煩噓歙。    <br />    百篇見刪罷，一命嗟未及。滄浪愚將還，知音激所習。   </p>   <p>    <font color=\"#FF6600\">     <b>投孟郊</b>    </font>    <br />    月中有孤芳，天下聆薰風。江南有高唱，海北初來通。    <br />    容飄清冷餘，自蘊襟抱中。止息乃流溢，推尋卻冥濛。    <br />    我知雪山子，謁彼偈句空。必竟獲所實，爾焉遂深衷。    <br />    錄之孤燈前，猶恨百首終。一吟動狂機，萬疾辭頑躬。    <br />    生平面未交，永夕夢輒同。敘詰誰君師，詎言無吾宗。    <br />    余求履其跡，君曰可但攻。啜波腸易飽，揖險神難從。    <br />    前歲曾入洛，差池阻從龍。萍家復從趙，雲思長縈縈。    <br />    嵩海每可詣，長途追再窮。原傾肺腸事，盡入焦梧桐。   </p>   <p>    <b>     <font color=\"#FF6600\">代邊將</font>    </b>    <br />    持戈簇邊日，戰罷浮雲收。露草泣寒霽，夜泉鳴隴頭。    <br />    三尺握中鐵，氣沖星斗牛。報國不拘貴，憤將平虜讎。   </p>   <p>    <b>     <font color=\"#FF6600\">寄劉棲楚</font>    </b>    <br />    趨走與偃臥，去就自殊分。當窗一重樹，上有萬里雲。    <br />    離披不相顧，彷彿類人群。友生去更遠，來書絕如焚。    <br />    蟬吟我為聽，我歌蟬豈聞。歲暮儻旋歸，晤言桂氛氳。   </p>   <p>    <b>     <font color=\"#FF6600\">寄丘儒</font>    </b>    <br />    地近輕數見，地遠重一面。一面如何重，重甚珍寶片。    <br />    自經失歡笑，幾度騰霜霰。此心鎮懸懸，天象固回轉。    <br />    長安秋風高，子在東甸縣。儀形信寂蔑，風雨豈乖間。    <br />    憑人報消息，何易憑筆硯。俱不盡我心，終須對君宴。   </p>   <p>    <font color=\"#FF6600\">     <b>送陳商</b>    </font>    <br />    古道長荊棘，新岐路交橫。君於荒榛中，尋得古轍行。    <br />    足踏聖人路，貌端禪士形。我曾接夜談，似聽講一經。    <br />    聯翩曾數舉，昨登高第名。釜底絕煙火，曉行皇帝京。    <br />    上客遠府遊，主人須目明。青雲別青山，何日復可升。   </p>   <p>    <font color=\"#FF6600\">     <b>送張校書季霞</b>    </font>    <br />    從京去容州，馬在船上多。容州幾千里，直傍青天涯。    <br />    掌記試校書，未稱高詞華。義往不可屈，出家如入家。    <br />    城市七月初，熱與夏未差。餞君到野地，秋涼滿山坡。    <br />    南境異北候，風起無塵沙。秦吟宿楚澤，海酒落桂花。    <br />    暫醉即還醒，彼土生桂茶。   </p>   <p>    <b>     <font color=\"#FF6600\">寄友人</font>    </b>    <br />    同人半年別，一別寂來音。賴有別時文，相思時一吟。    <br />    我常倦投跡，君亦知此衿。筆硯且勿棄，蘇張曾陸沉。    <br />    但存舌在口，當冀身遂心。君看明月夜，松桂寒森森。   </p>   <p>    <b>     <font color=\"#FF6600\">答王參</font>    </b>    <br />    寸晷不相待，四時互如競。客思先覺秋，蟲聲苦知暝。    <br />    霜松積舊翠，露月團如鏡。詩負屬景同，琴孤坐堂聽。    <br />    相期黃菊節，別約紅桃徑。每把式微篇，臨風一長詠。   </p>   <p>    <b>     <font color=\"#FF6600\">延康吟</font>    </b>    <br />    寄居延壽里，為與延康鄰。不愛延康里，愛此里中人。    <br />    人非十年故，人非九族親。人有不朽語，得之煙山春。   </p>   <p>    <b>     <font color=\"#FF6600\">戲贈友人</font>    </b>    <br />    一日不作詩，心源如廢井。筆硯為轆轤，吟詠作縻綆。    <br />    朝來重汲引，依舊得清冷。書贈同懷人，詞中多苦辛。   </p>   <p>    <font color=\"#FF6600\">     <b>寓興</b>    </font>    <br />    真集道方至，貌殊妒還多。山泉入城池，自然生渾波。    <br />    今時出古言，在眾翻為訛。有琴含正韻，知音者如何。    <br />    一生足感激，世言忽嵯峨。不得市井味，思響吾巖阿。    <br />    浮華豈我事，日月徒蹉跎。曠哉穎陽風，千載無其他。   </p>   <p>    <b>     <font color=\"#FF6600\">懷鄭從志</font>    </b>    <br />    西風吹陰雲，雨雪半夜收。忽憶天涯人，起看斗與牛。    <br />    故人別二年，我意如百秋。音信兩杳杳，誰云昔綢繆。    <br />    平明一封書，寄向東北舟。翩翩春歸鳥，會自為匹儔。   </p>   <p>    <b>     <font color=\"#FF6600\">易州登龍興寺樓望郡北高峰</font>    </b>    <br />    郡北最高峰，巉巖絕雲路。朝來上樓望，稍覺得幽趣。    <br />    朦朧碧煙裡，群嶺若相附。何時一登陟，萬物皆下顧。   </p>   <p>    <b>     <font color=\"#FF6600\">送鄭山人遊江湖</font>    </b>    <br />    南遊衡岳上，東往天台裡。足躡華頂峰，目觀滄海水。   </p>   <p>    <b>     <font color=\"#FF6600\">就峰公宿</font>    </b>    <br />    河出鳥宿後，螢火白露中。上人坐不倚，共我論量空。    <br />    殘月華晻曖，遠水響玲瓏。爾時無了夢，茲宵方未窮。   </p>   <p>    <b>     <font color=\"#FF6600\">劉景陽東齋</font>    </b>    <br />    松陰連竹影，中有蕪苔井。清風此地多，白日空自永。    <br />    景陽公幹孫，詩句得真景。勸我不須歸，月出東齋靜。   </p>   <p>    <font color=\"#FF6600\">     <b>對菊</b>    </font>    <br />    九日不出門，十日見黃菊。灼灼尚繁英，美人無消息。   </p>   <p>    <b>     <font color=\"#FF6600\">送集文上人遊方</font>    </b>    <br />    來從道陵井，雙木溪邊會。分首芳草時，遠意青天外。    <br />    此遊詣幾岳，嵩華衡恆泰。   </p>   <p>    <b>     <font color=\"#FF6600\">題岸上人郡內閒居</font>    </b>    <br />    靜向方寸求，不居山嶂幽。池開菡萏香，門閉莓苔秋。    <br />    金玉重四句，秕糠輕九流。爐煙上喬木，鐘磬下危樓。    <br />    手種一株松，貞心與師儔。   </p>   <p>    <font color=\"#FF6600\">     <b>遊子</b>    </font>    <br />    遊子喜鄉遠，非吾憶歸廬。誰知奔他山，自欲早旋車。    <br />    朝賞暮已足，圖歸願無餘。當期附鵬翼，未偶方躊躇。   </p>   <p>    <b>     <font color=\"#FF6600\">寄山中王參</font>    </b>    <br />    我看岳西雲，君看岳北月。長懷燕城南，相送十里別。    <br />    別來千餘日，日日憶不歇。遠寄一紙書，數字論白髮。   </p>   <p>    <font color=\"#FF6600\">     <b>送汲鵬</b>    </font>    <br />    淮南臥理後，復逢君姓汲。文采非尋常，志願期卓立。    <br />    深江東泛舟，夕陽眺原隰。夏夜言詩會，往往追不及。   </p>   <p>    <b>     <font color=\"#FF6600\">寄令狐相公（一作赴長江道中）</font>    </b>    <br />    策杖馳山驛，逢人問梓州。長江那可到，行客替生愁。   </p>   <p>    <b>     <font color=\"#FF6600\">哭柏巖和尚</font>    </b>    <br />    苔覆石床新，師曾占幾春。寫留行道影，焚卻坐禪身。    <br />    塔院關松雪，經房鎖隙塵。自嫌雙淚下，不是解空人。   </p>   <p>    <b>     <font color=\"#FF6600\">山中道士</font>    </b>    <br />    頭髮梳千下，休糧帶瘦容。養雛成大鶴，種子作高松。    <br />    白石通宵煮，寒泉盡日舂。不曾離隱處，那得世人逢。   </p>   <p>    <b>     <font color=\"#FF6600\">就可公宿</font>    </b>    <br />    十里尋幽寺，寒流數派分。僧同雪夜坐，雁向草堂聞。    <br />    靜語終燈焰，餘生許嶠雲。由來多抱疾，聲不達明君。   </p>   <p>    <b>     <font color=\"#FF6600\">旅遊</font>    </b>    <br />    此心非一事，書札若為傳。舊國別多日，故人無少年。    <br />    空巢霜葉落，疏牖水螢穿。留得林僧宿，中宵坐默然。   </p>   <p>    <b>     <font color=\"#FF6600\">送鄒明府遊靈武</font>    </b>    <br />    曾宰西畿縣，三年馬不肥。債多平劍與，官滿載書歸。    <br />    邊雪藏行徑，林風透臥衣。靈州聽曉角，客館未開扉。   </p>   <p>    <font color=\"#FF6600\">     <b>題皇甫荀藍田廳</b>    </font>    <br />    任官經一年，縣與玉峰連。竹籠拾山果，瓦瓶擔石泉。    <br />    客歸秋雨後，印鎖暮鐘前。久別丹陽浦，時時夢釣船。   </p>   <p>    <b>     <font color=\"#FF6600\">贈王將軍</font>    </b>    <br />    宿衛爐煙近，除書墨未乾。馬曾金鏃中，身有寶刀瘢。    <br />    父子同時捷，君王畫陣看。何當為外帥，白日出長安。   </p>   <p>    <b>     <font color=\"#FF6600\">下第</font>    </b>    <br />    下第只空囊，如何住帝鄉。杏園啼百舌，誰醉在花傍。    <br />    淚落故山遠，病來春草長。知音逢豈易，孤棹負三湘。   </p>   <p>    <b>     <font color=\"#FF6600\">寄賀蘭朋吉</font>    </b>    <br />    往往東林下，花香似火焚。故園從小別，夜雨近秋聞。    <br />    野菜連寒水，枯株簇古墳。泛舟同遠客，尋寺入幽雲。    <br />    斜日扉多掩，荒田徑細分。相思蟬幾處，偶坐蝶成群。    <br />    會宿曾論道，登高省議文。苦吟遙可想，邊葉向紛紛。   </p>   <p>    <b>     <font color=\"#FF6600\">憶吳處士</font>    </b>    <br />    半夜長安雨，燈前越客吟。孤舟行一月，萬水與千岑。    <br />    島嶼夏雲起，汀洲芳草深。何當折松葉，拂石剡溪陰。   </p>   <p>    <b>     <font color=\"#FF6600\">哭孟郊</font>    </b>    <br />    身死聲名在，多應萬古傳。寡妻無子息，破宅帶林泉。    <br />    塚近登山道，詩隨過海船。故人相弔後，斜日下寒天。   </p>   <p>    <font color=\"#FF6600\">     <b>送崔定</b>    </font>    <br />    未知遊子意，何不避炎蒸。幾日到漢水，新蟬鳴杜陵。    <br />    秋江待得月，夜語恨無僧。巴峽吟過否，連天十二層。   </p>   <p>    <b>     <font color=\"#FF6600\">寄白閣默公</font>    </b>    <br />    已知歸白閣，山遠晚晴看。石室人心靜，冰潭月影殘。    <br />    微雲分片滅，古木落薪乾。後夜誰聞磬，西峰絕頂寒。   </p>   <p>    <b>     <font color=\"#FF6600\">雨後宿劉司馬池上</font>    </b>    <br />    藍溪秋漱玉，此地漲清澄。蘆葦聲兼雨，芰荷香繞燈。    <br />    岸頭秦古道，亭面漢荒陵。靜想泉根本，幽崖落幾層。   </p>   <p>    <b>     <font color=\"#FF6600\">送朱可久歸越中</font>    </b>    <br />    石頭城下泊，北固暝鐘初。汀鷺潮衝起，船窗月過虛。    <br />    吳山侵越眾，隋柳入唐疏。日欲躬調膳，辟來何府書。   </p>   <p>    <b>     <font color=\"#FF6600\">送田卓入華山</font>    </b>    <br />    幽深足暮蟬，驚覺石床眠。瀑布五千仞，草堂瀑布邊。    <br />    壇松涓滴露，岳月泬寥天。鶴過君須看，上頭應有仙。   </p>   <p>    <font color=\"#FF6600\">     <b>送董正字常州覲省</b>    </font>    <br />    相逐一行鴻，何時出磧中。江流翻白浪，木葉落青楓。    <br />    輕楫浮吳國，繁霜下楚空。春來歡侍阻，正字在東宮。   </p>   <p>    <font color=\"#FF6600\">     <b>酬姚少府</b>    </font>    <br />    梅樹與山木，俱應搖落初。柴門掩寒雨，蟲響出秋蔬。    <br />    枯槁彰清鏡，孱愚友道書。刊文非不朽，君子自相於。   </p>   <p>    <b>     <font color=\"#FF6600\">送無可上人</font>    </b>    <br />    圭峰霽色新，送此草堂人。麈尾同離寺，蛩鳴暫別親。    <br />    獨行潭底影，數息樹邊身。終有煙霞約，天台作近鄰。   </p>   <p>    <b>     <font color=\"#FF6600\">送李騎曹（一作冑）</font>    </b>    <br />    歸騎雙旌遠，歡生此別中。蕭關分磧路，嘶馬背寒鴻。    <br />    朔色晴天北，河源落日東。賀蘭山頂草，時動捲帆風。   </p>   <p>    <b>     <font color=\"#FF6600\">送烏行中石淙別業</font>    </b>    <br />    寒水長繩汲，丁泠數滴翻。草通石淙脈，硯帶海潮痕。    <br />    岳色何曾遠，蟬聲尚未繁。勞思當此夕，苗稼在西原。   </p>   <p>    <b>     <font color=\"#FF6600\">送覺興上人歸中條山兼謁河中李司空</font>    </b>    <br />    又憶西巖寺，秦原草白時。山尋樵徑上，人到雪房遲。    <br />    暮磬潭泉凍，荒林野燒移。聞師新譯偈，說擬對旌麾。   </p>   <p>    <font color=\"#FF6600\">     <b>寄無可上人</b>    </font>    <br />    僻寺多高樹，涼天憶重遊。磬過溝水盡，月入草堂秋。    <br />    穴蟻苔痕靜，藏蟬柏葉稠。名山思遍往，早晚到嵩丘。   </p>   <p>    <b>     <font color=\"#FF6600\">南池</font>    </b>    <br />    蕭條微雨絕，荒岸抱清源。入舫山侵塞，分泉稻接村。    <br />    秋聲依樹色，月影在蒲根。淹泊方難遂，他宵關夢魂。   </p>   <p>    <b>     <font color=\"#FF6600\">寄龍池寺貞空二上人</font>    </b>    <br />    受請終南住，俱妨去石橋。林中秋信絕，峰頂夜禪遙。    <br />    寒草煙藏虎，高松月照雕。霜天期到寺，寺置即前朝。   </p>   <p>    <b>     <font color=\"#FF6600\">送貞空二上人</font>    </b>    <br />    林下中餐後，天涯欲去時。衡陽過有伴，夢澤出應遲。    <br />    石磬疏寒韻，銅瓶結夜澌。慇勤訝此別，且未定歸期。   </p>   <p>    <font color=\"#FF6600\">     <b>送裴校書</b>    </font>    <br />    拜官從秘省，署職在藩維。多故長疏索，高秋遠別離。    <br />    天寒泗上醉，夜靜岳陽棋。使府臨南海，帆飛到不遲。   </p>   <p>    <b>     <font color=\"#FF6600\">升道精舍南台對月寄姚合</font>    </b>    <br />    月向南台見，秋霖洗滌餘。出逢危葉落，靜看眾峰疏。    <br />    冷露常時有，禪窗此夜虛。相思聊悵望，潤氣遍衣初。   </p>   <p>    <font color=\"#FF6600\">     <b>即事</b>    </font>    <br />    索莫對孤燈，陰雲積幾層。自嗟憐十上，誰肯待三征。    <br />    心被通人見，文叨大匠稱。悲秋秦塞草，懷古漢家陵。    <br />    城靜高崖樹，漏多幽沼冰。過聲沙島鷺，絕行石庵僧。    <br />    豈謂舊廬在，誰言歸未曾。   </p>   <p>    <b>     <font color=\"#FF6600\">黃子陂上韓吏部</font>    </b>    <br />    石樓雲一別，二十二三春。相逐升堂者，幾為埋骨人。    <br />    涕流聞度瘴，病起喜還秦。曾是令勤道，非惟恤在迍。    <br />    疏衣蕉縷細，爽味茗芽新。鐘絕滴殘雨，螢多無近鄰。    <br />    溪潭承到數，位秩見辭頻。若個山招隱，機忘任此身。   </p>   <p>    <b>     <font color=\"#FF6600\">投李益</font>    </b>    <br />    四十歸燕字，千年外始吟。已將書北嶽，不用比南金。   </p>   <p>    <b>     <font color=\"#FF6600\">弔孟協律</font>    </b>    <br />    才行古人齊，生前品位低。葬時貧賣馬，遠日哭惟妻。    <br />    孤塚北邙外，空齋中岳西。集詩應萬首，物象遍曾題。   </p>   <p>    <b>     <font color=\"#FF6600\">送人適越</font>    </b>    <br />    高城滿夕陽，何事欲沾裳。遷客蓬蒿暮，遊人道路長。    <br />    晴湖勝鏡碧，寒柳似金黃。若有相思夢，慇勤載八行。   </p>   <p>    <font color=\"#FF6600\">     <b>送僧遊衡岳</b>    </font>    <br />    心知衡岳路，不怕去人稀。船裡猶鳴磬，溪頭自曝衣。    <br />    有家從小別，無寺不言歸。料得逢寒住，當禪雪滿扉。   </p>   <p>    <font color=\"#FF6600\">     <b>送路</b>    </font>    <br />    別我就蓬蒿，日斜飛伯勞。龍門流水急，嵩岳片雲高。    <br />    歎命無知己，梳頭落白毛。從軍當此去，風起廣陵濤。   </p>   <p>    <b>     <font color=\"#FF6600\">洛陽道中寄弟</font>    </b>    <br />    趨走迫流年，慚經此路偏。密雲埋二室，積雪度三川。    <br />    生類梗萍泛，悲無金石堅。翻鴻有歸翼，極目仰聯翩。   </p>   <p>    <b>     <font color=\"#FF6600\">登江亭晚望</font>    </b>    <br />    浩渺浸雲根，煙嵐沒遠村。鳥歸沙有跡，帆過浪無痕。    <br />    望水知柔性，看山欲倦魂。縱情猶未已，回馬欲黃昏。   </p>   <p>    <b>     <font color=\"#FF6600\">送耿處士</font>    </b>    <br />    一瓶離別酒，未盡即言行。萬水千山路，孤舟幾月程。    <br />    川原秋色靜，蘆葦晚風鳴。迢遞不歸客，人傳虛隱名。   </p>   <p>    <b>     <font color=\"#FF6600\">過唐校書書齋</font>    </b>    <br />    池滿風吹竹，時時得爽神。聲齊雛鳥語，畫卷老僧真。    <br />    月出行幾步，花開到四鄰。江湖心自切，未可掛頭巾。   </p>   <p>    <font color=\"#FF6600\">     <b>送杜秀才東遊</b>    </font>    <br />    東遊誰見待，盡室寄長安。別後葉頻落，去程山已寒。    <br />    大河風色度，曠野燒煙殘。匣有青銅鏡，時將照鬢看。   </p>   <p>    <font color=\"#FF6600\">     <b>送天台僧</b>    </font>    <br />    遠夢歸華頂，扁舟背岳陽。寒蔬修淨食，夜浪動禪床。    <br />    雁過孤峰曉，猿啼一樹霜。身心無別念，餘習在詩章。   </p>   <p>    <b>     <font color=\"#FF6600\">懷紫閣隱者</font>    </b>    <br />    寂寥思隱者，孤燭坐秋霖。梨栗猿喜熟，雲山僧說深。    <br />    寄書應不到，結伴擬同尋。廢寢方終夕，迢迢紫閣心。   </p>   <p>    <b>     <font color=\"#FF6600\">雨夜同厲玄懷皇甫荀</font>    </b>    <br />    桐竹繞庭匝，雨多風更吹。還如舊山夜，臥聽瀑泉時。    <br />    磧雁來期近，秋鐘到夢遲。溝西吟苦客，中夕話兼思。   </p>   <p>    <b>     <font color=\"#FF6600\">秋暮</font>    </b>    <br />    北門楊柳葉，不覺已繽紛。值鶴因臨水，迎僧忽背雲。    <br />    白鬚相並出，清淚兩行分。默默空朝夕，苦吟誰喜聞。   </p>   <p>    <font color=\"#FF6600\">     <b>哭胡遇</b>    </font>    <br />    夭壽知齊理，何曾免歎嗟。祭回收朔雪，弔後折寒花。    <br />    野水秋吟斷，空山暮影斜。弟兄相識遍，猶得到君家。   </p>   <p>    <b>     <font color=\"#FF6600\">送丹師歸閩中</font>    </b>    <br />    波濤路杳然，衰柳落陽蟬。行李經雷電，禪前漱島泉。    <br />    歸林久別寺，過越未離船。自說從今去，身應老海邊。   </p>   <p>    <font color=\"#FF6600\">     <b>送安南惟鑒法師</b>    </font>    <br />    講經春殿裡，花繞御床飛。南海幾回渡，舊山臨老歸。    <br />    潮搖蠻草落，月濕島松微。空水既如彼，往來消息稀。   </p>   <p>    <b>     <font color=\"#FF6600\">題李凝幽居</font>    </b>    <br />    閒居少鄰並，草徑入荒園。鳥宿池邊樹，僧敲月下門。    <br />    過橋分野色，移石動雲根。暫去還來此，幽期不負言。   </p>   <p>    <b>     <font color=\"#FF6600\">送韓湘</font>    </b>    <br />    掛席從古路，長風起廣津。楚城花未發，上苑蝶來新。    <br />    半沒湖波月，初生島草春。孤霞臨石鏡，極浦映村神。    <br />    細響吟乾葦，餘馨動遠蘋。欲憑將一札，寄與沃洲人。   </p>   <p>    <b>     <font color=\"#FF6600\">寄董武</font>    </b>    <br />    雖同一城裡，少省得從容。門掩園林僻，日高巾幘慵。    <br />    孤鴻來半夜，積雪在諸峰。正憶毗陵客，聲聲隔水鐘。   </p>   <p>    <b>     <font color=\"#FF6600\">宿贇上人房</font>    </b>    <br />    階前多是竹，閒地擬栽松。朱點草書疏，雪平麻履蹤。    <br />    御溝寒夜雨，宮寺靜時鐘。此時無他事，來尋不厭重。   </p>   <p>    <b>     <font color=\"#FF6600\">訪李甘原居</font>    </b>    <br />    原西居處靜，門對曲江開。石縫銜枯草，查根上淨苔。    <br />    翠微泉夜落，紫閣鳥時來。仍憶尋淇岸，同行採蕨回。   </p>   <p>    <font color=\"#FF6600\">     <b>題山寺井</b>    </font>    <br />    沈沈百尺餘，功就豈斯須。汲早僧出定，鑿新蟲自無。    <br />    藏源重嶂底，澄翳大空隅。此地如經劫，涼潭會共枯。   </p>   <p>    <b>     <font color=\"#FF6600\">僻居無可上人相訪</font>    </b>    <br />    自從居此地，少有事相關。積雨荒鄰圃，秋池照遠山。    <br />    硯中枯葉落，枕上斷雲閒。野客將禪子，依依偏往還。   </p>   <p>    <b>     <font color=\"#FF6600\">送李餘及第歸蜀</font>    </b>    <br />    知音伸久屈，覲省去光輝。津渡逢清夜，途程盡翠微。    <br />    雲當綿竹疊，鳥離錦江飛。肯寄書來否，原居出亦稀。   </p>   <p>    <b>     <font color=\"#FF6600\">荒齋</font>    </b>    <br />    草合徑微微，終南對掩扉。晚涼疏雨絕，初曉遠山稀。    <br />    落葉無青地，閒身著白衣。樸愚猶本性，不是學忘機。   </p>   <p>    <b>     <font color=\"#FF6600\">夜喜賀蘭三見訪</font>    </b>    <br />    漏鐘仍夜淺，時節欲秋分。泉聒棲松鶴，風除翳月雲。    <br />    踏苔行引興，枕石臥論文。即此尋常靜，來多只是君。   </p>   <p>    <b>     <font color=\"#FF6600\">題青龍寺鏡公房</font>    </b>    <br />    一夕曾留宿，終南搖落時。孤燈岡捨掩，殘磬雪風吹。    <br />    樹老因寒折，泉深出井遲。疏慵豈有事，多失上方期。   </p>   <p>    <b>     <font color=\"#FF6600\">送陳判官赴綏德</font>    </b>    <br />    將軍邀入幕，束帶便離家。身暖蕉衣窄，天寒磧日斜。    <br />    火燒岡斷葦，風捲雪平沙。絲竹豐州有，春來只欠花。   </p>   <p>    <font color=\"#FF6600\">     <b>送唐環歸敷水莊</b>    </font>    <br />    毛女峰當戶，日高頭未梳。地侵山影掃，葉帶露痕書。    <br />    松徑僧尋藥，沙泉鶴見魚。一川風景好，恨不有吾廬。   </p>   <p>    <b>     <font color=\"#FF6600\">原東居喜唐溫琪頻至</font>    </b>    <br />    曲江春草生，紫閣雪分明。汲井嘗泉味，聽鐘問寺名。    <br />    墨研秋日雨，茶試老僧鐺。地近勞頻訪，烏紗出送迎。   </p>   <p>    <b>     <font color=\"#FF6600\">送揚法師</font>    </b>    <br />    度歲不相見，嚴冬始出關。孤煙寒色樹，高雪夕陽山。    <br />    瀑布寺應到，牡丹房甚閒。南朝遺跡在，此去幾時還。   </p>   <p>    <b>     <font color=\"#FF6600\">寄錢庶子</font>    </b>    <br />    曲江春水滿，北岸掩柴關。只有僧鄰舍，全無物映山。    <br />    樹陰終日掃，藥債隔年還。猶記聽琴夜，寒燈竹屋間。   </p>   <p>    <font color=\"#FF6600\">     <b>原上秋居</b>    </font>    <br />    關西又落木，心事復如何。歲月辭山久，秋霖入夜多。    <br />    鳥從井口出，人自洛陽過。倚仗聊閒望，田家未剪禾。   </p>   <p>    <b>     <font color=\"#FF6600\">夏夜</font>    </b>    <br />    原寺偏鄰近，開門物景澄。磬通多葉罅，月離片雲稜。    <br />    寄宿山中鳥，相尋海畔僧。唯愁秋色至，乍可在炎蒸。   </p>   <p>    <font color=\"#FF6600\">     <b>冬夜</b>    </font>    <br />    羈旅復經冬，瓢空盎亦空。淚流寒枕上，跡絕舊山中。    <br />    凌結浮萍水，雪和衰柳風。曙光雞未報，嘹唳兩三鴻。   </p>   <p>    <b>     <font color=\"#FF6600\">送厲宗上人</font>    </b>    <br />    擁策背岷峨，終南雨雪和。漱泉秋鶴至，禪樹夜猿過。    <br />    高頂白雲盡，前山黃葉多。曾吟廬岳上，月動九江波。   </p>   <p>    <b>     <font color=\"#FF6600\">寄李存穆</font>    </b>    <br />    聞道船中病，似憂親弟兄。信來從水路，身去到柴城。    <br />    久別長鬚鬢，相思書姓名。忽然消息絕，頻夢卻還京。   </p>   <p>    <b>     <font color=\"#FF6600\">贈無懷禪師</font>    </b>    <br />    身從劫劫修，果以此生周。禪定石床暖，月移山樹秋。    <br />    捧盂觀宿飯，敲磬過清流。不掩玄關路，教人問白頭。   </p>   <p>    <b>     <font color=\"#FF6600\">寄武功姚主簿</font>    </b>    <br />    居枕江沱北，情懸渭曲西。數宵曾夢見，幾處得書披。    <br />    驛路穿荒阪，公田帶淤泥。靜棋功奧妙，閒作韻清淒。    <br />    鋤草留叢藥，尋山上石梯。客回河水漲，風起夕陽低。    <br />    空地苔連井，孤村火隔溪。捲簾黃葉落，鎖印子規啼。    <br />    隴色澄秋月，邊聲入戰鼙。會須過縣去，況是屢招攜。   </p>   <p>    <font color=\"#FF6600\">     <b>題劉華書齋</b>    </font>    <br />    白石床無塵，青松樹有鱗。一鶯啼帶雨，兩樹合從春。    <br />    荒榭苔膠砌，幽叢果墮榛。偶來疏或數，當暑夕勝晨。    <br />    露滴星河水，巢重草木薪。終南同往意，趙北獨遊身。    <br />    渡葉司天漏，驚蛩遠地人。機清公幹族，也莫臥漳濱。   </p>   <p>    <b>     <font color=\"#FF6600\">送盧秀才遊潞府</font>    </b>    <br />    雨餘滋潤在，風不起塵沙。邊日寡文思，送君吟月華。    <br />    過山干相府，臨水宿僧家。能賦焉長屈，芳春宴杏花。   </p>   <p>    <b>     <font color=\"#FF6600\">送南康姚明府</font>    </b>    <br />    銅章美少年，小邑在南天。版籍多遷客，封疆接洞田。    <br />    靜江鳴野鼓，發纜帶村煙。卻笑陶元亮，何須憶醉眠。   </p>   <p>    <b>     <font color=\"#FF6600\">送友人棄官遊江左</font>    </b>    <br />    羨君休作尉，萬事且全身。寰海多虞日，江湖獨往人。    <br />    姓名何處變，鷗鳥幾時親。別後吳中使，應須訪子真。   </p>   <p>    <b>     <font color=\"#FF6600\">雨中懷友人</font>    </b>    <br />    對雨思君子，嘗茶近竹幽。儒家鄰古寺，不到又逢秋。   </p>   <p>    <b>     <font color=\"#FF6600\">寄遠</font>    </b>    <br />    家住錦水上，身征遼海邊。十書九不到，一到忽經年。   </p>   <p>    <font color=\"#FF6600\">     <b>南齋</b>    </font>    <br />    獨自南齋臥，神閒景亦空。有山來枕上，無事到心中。    <br />    簾捲侵床月，屏遮入座風。望春春未至，應在海門東。   </p>   <p>    <font color=\"#FF6600\">     <b>早春題友人湖上新居二首（一作項斯詩）</b>    </font>    <br />    近得雲中路，門長侵早開。到時猶有雪，行處已無苔。    <br />    勸酒客初醉，留茶僧未來。每逢晴暖日，惟見乞花栽。    <br />    門不當官道，行人到亦稀。故從餐後出，多是夜深歸。    <br />    開篋收詩卷，掃床移臥衣。幾時同買宅，相送有柴扉。   </p>   <p>    <b>     <font color=\"#FF6600\">送雍陶入蜀</font>    </b>    <br />    江山事若諳，那肯滯雲南。草色分危磴，杉陰近古潭。    <br />    日斜褒谷鳥，夏淺巂州蠶。吾自疑雙鬢，相逢更不堪。   </p>   <p>    <b>     <font color=\"#FF6600\">張郎中過原東居</font>    </b>    <br />    年長惟添懶，經旬止掩關。高人餐藥後，下馬此林間。    <br />    對坐天將暮，同來客亦閒。幾時能重至，水味似深山。   </p>   <p>    <b>     <font color=\"#FF6600\">答王建秘書</font>    </b>    <br />    人皆聞蟋蟀，我獨恨蹉跎。白髮無心鑷，青山去意多。    <br />    信來漳浦岸，期負洞庭波。時掃高槐影，朝回或恐過。   </p>   <p>    <b>     <font color=\"#FF6600\">送李餘往湖南</font>    </b>    <br />    昔去候溫涼，秋山滿楚鄉。今來從辟命，春物遍涔陽。    <br />    岳石掛海雪，野楓堆渚檣。若尋吾祖宅，寂寞在瀟湘。   </p>   <p>    <b>     <font color=\"#FF6600\">偶作</font>    </b>    <br />    野步隨吾意，那知是與非。稔年時雨足，閏月暮蟬稀。    <br />    獨樹依岡老，遙峰出草微。園林自有主，宿鳥且同歸。   </p>   <p>    <font color=\"#FF6600\">     <b>過雍秀才居</b>    </font>    <br />    夏木鳥巢邊，終南嶺色鮮。就涼安坐石，煮茗汲鄰泉。    <br />    鐘遠清霄半，蜩稀暑雨前。幽齋如葺罷，約我一來眠。   </p>   <p>    <font color=\"#FF6600\">     <b>寄顧非熊</b>    </font>    <br />    知君歸有處，山水亦難齊。猶去瀟湘遠，不聞猿狖啼。    <br />    穴通茆嶺下，潮滿石頭西。獨立生遙思，秋原日漸低。   </p>   <p>    <b>     <font color=\"#FF6600\">送神邈法師</font>    </b>    <br />    柳絮落濛濛，西州道路中。相逢春忽盡，獨去講初終。    <br />    行疾遙山雨，眠遲後夜風。繞房三兩樹，回日葉應紅。   </p>   <p>    <b>     <font color=\"#FF6600\">送慈恩寺霄韻法師謁太原李司空</font>    </b>    <br />    何故謁司空，雲山知幾重。磧遙來雁盡，雪急去僧逢。    <br />    清磬先寒角，禪燈徹曉烽。舊房閒片石，倚著最高松。   </p>   <p>    <b>     <font color=\"#FF6600\">送知興上人</font>    </b>    <br />    久住巴興寺，如今始拂衣。欲臨秋水別，不向故園歸。    <br />    錫掛天涯樹，房開岳頂扉。下看千里曉，霜海日生微。   </p>   <p>    <b>     <font color=\"#FF6600\">送惠雅法師歸玉泉</font>    </b>    <br />    只到瀟湘水，洞庭湖未遊。飲泉看月別，下峽聽猿愁。    <br />    講不停雷雨，吟當近海流。降霜歸楚夕，星冷玉泉秋。   </p>   <p>    <b>     <font color=\"#FF6600\">憶江上吳處士</font>    </b>    <br />    閩國揚帆去，蟾蜍虧復團。秋風生渭水，落葉滿長安。    <br />    此地聚會夕，當時雷雨寒。蘭橈殊未返，消息海雲端。   </p>   <p>    <font color=\"#FF6600\">     <b>題張博士新居</b>    </font>    <br />    青楓何不種，林在洞庭村。應為三湘遠，難移萬里根。    <br />    斗牛初過伏，菡萏欲香門。舊即湖山隱，新廬葺此原。   </p>   <p>    <b>     <font color=\"#FF6600\">石門陂留辭從叔謨</font>    </b>    <br />    幽鳥飛不遠，此行千里間。寒沖陂水霧，醉下菊花山。    <br />    有恥長為客，無成又入關。何時臨澗柳，吾黨共來攀。   </p>   <p>    <b>     <font color=\"#FF6600\">送朱兵曹回越</font>    </b>    <br />    星彩練中見，澄江豈有泥。潮生垂釣罷，楚盡去檣西。    <br />    磧鳥辭沙至，山鼯隔水啼。會稽半侵海，濤白禹祠溪。   </p>   <p>    <b>     <font color=\"#FF6600\">懷博陵故人</font>    </b>    <br />    孤城易水頭，不忘舊交遊。雪壓圍棋石，風吹飲酒樓。    <br />    路遙千萬里，人別十三秋。吟苦相思處，天寒水急流。   </p>   <p>    <b>     <font color=\"#FF6600\">夕思</font>    </b>    <br />    秋宵已難曙，漏向二更分。我憶山水坐，蟲當寂寞聞。    <br />    洞庭風落木，天姥月離雲。會自東浮去，將何欲致君。   </p>   <p>    <b>     <font color=\"#FF6600\">寄河中楊少尹</font>    </b>    <br />    非惟咎曩時，投刺詣門遲。悵望三秋後，參差萬里期。    <br />    禹留疏鑿跡，舜在寂寥祠。此到杳難共，回風逐所思。   </p>   <p>    <font color=\"#FF6600\">     <b>孟融逸人</b>    </font>    <br />    孟君臨水居，不食水中魚。衣褐唯粗帛，筐箱只素書。    <br />    樹林幽鳥戀，世界此心疏。擬棹孤舟去，何峰又結廬。   </p>   <p>    <b>     <font color=\"#FF6600\">晚晴見終南諸峰</font>    </b>    <br />    秦分積多峰，連巴勢不窮。半旬藏雨裡，此日到窗中。    <br />    圓魄將升兔，高空欲叫鴻。故山思不見，碣石泬寥東。   </p>   <p>    <b>     <font color=\"#FF6600\">宿池上</font>    </b>    <br />    泉來從絕壑，亭敞在中流。竹密無空岸，松長可絆舟。    <br />    蟪蛄潭上夜，河漢島前秋。異夕期深漲，攜琴卻此遊。   </p>   <p>    <b>     <font color=\"#FF6600\">喜姚郎中自杭州回</font>    </b>    <br />    路多楓樹林，累日泊清陰。來去泛流水，翛然適此心。    <br />    一披江上作，三起月中吟。東省期司諫，雲門悔不尋。   </p>   <p>    <b>     <font color=\"#FF6600\">送鄭長史之嶺南（一本題作送鄭史）</font>    </b>    <br />    雲林頗重疊，岑渚復幽奇。汨水斜陽岸，騷人正則祠。    <br />    蒼梧多蟋蟀，白露濕江蘺。擢第榮南去，晨昏近九疑。   </p>   <p>    <b>     <font color=\"#FF6600\">送李溟謁宥州李權使君</font>    </b>    <br />    英雄典宥州，迢遞苦吟遊。風宿驪山下，月斜灞水流。    <br />    去時初落葉，回日定非秋。太守攜才子，看鵬百尺樓。   </p>   <p>    <font color=\"#FF6600\">     <b>永福湖和楊鄭州</b>    </font>    <br />    積水還平岸，春來引鄭溪。舊渠通郭下，新堰絕湖西。    <br />    嵩少分明對，瀟湘闊狹齊。客遊隨庶子，孤嶼草萋萋。   </p>   <p>    <b>     <font color=\"#FF6600\">題長江</font>    </b>    <br />    言心俱好靜，廨署落暉空。歸吏封宵鑰，行蛇入古桐。    <br />    長江頻雨後，明月眾星中。若任遷人去，西溪與剡通。   </p>   <p>    <b>     <font color=\"#FF6600\">泥陽館</font>    </b>    <br />    客愁何並起，暮送故人回。廢館秋螢出，空城寒雨來。    <br />    夕陽飄白露，樹影掃青苔。獨坐離容慘，孤燈照不開。   </p>   <p>    <b>     <font color=\"#FF6600\">送徐員外赴河中</font>    </b>    <br />    原野正蕭瑟，中間分散情。吏從甘扈罷，詔許朔方行。    <br />    邊日沉殘角，河關截夜城。雲居閒獨往，長老出房迎。   </p>   <p>    <b>     <font color=\"#FF6600\">送賀蘭上人</font>    </b>    <br />    野僧來別我，略坐傍泉沙。遠道擎空缽，深山蹋落花。    <br />    無師禪自解，有格句堪誇。此去非緣事，孤雲不定家。   </p>   <p>    <b>     <font color=\"#FF6600\">送令狐綯相公</font>    </b>    <br />    梁園趨戟節，海草幾枯春。風水難遭便，差池未振鱗。    <br />    姓名猶語及，門館阻何因。苦擬修文卷，重擎獻匠人。    <br />    吟看青島處，朝退赤墀晨。根愛杉栽活，枝憐雪霰新。    <br />    綴篇嗟調逸，不和揣才貧。早晚還霖雨，滂沱洗月輪。    <br />    揠苗方滅裂，成器待陶鈞。困阪思回顧，迷邦輒問津。    <br />    數行望外札，絕句握中珍。是日榮遊汴，當時怯往陳。    <br />    鴻舂乖漢爵，楨病臥漳濱。岳整五千仞，雲惟一片身。    <br />    故山離未死，秋水宿經旬。下第能無恧，高科恐有神。    <br />    罷耕田料廢，省釣岸應榛。慷慨知音在，誰能淚墮巾。   </p>   <p>    <b>     <font color=\"#FF6600\">寄滄州李尚書</font>    </b>    <br />    滄溟深絕闊，西岸郭東門。戈者羅夷鳥，桴人思嶠猿。    <br />    威稜高臘冽，煦育極春溫。陂澱封疆內，蒹葭壁壘根。    <br />    搖鞞邊地脈，愁箭虎狼魂。水縣賣紗市，鹽田煮海村。    <br />    枝條分御葉，家世食唐恩。武可縱橫講，功從戰伐論。    <br />    天涯生月片，嶼頂湧泉源。非是泥池物，方因雷雨尊。    <br />    沉謀藏未露，鄰境帖無喧。青塚驕回鶻，蕭關陷葉蕃。    <br />    何時霖歲旱，早晚雪邦冤。迢遞瞻旌纛，浮陽寄詠言。   </p>   <p>    <b>     <font color=\"#FF6600\">逢舊識</font>    </b>    <br />    幾歲阻干戈，今朝勸酒歌。羨君無白髮，走馬過黃河。    <br />    舊宅兵燒盡，新宮日奏多。妖星還有角，數尺鐵重磨。   </p>   <p>    <b>     <font color=\"#FF6600\">崇聖寺斌公房</font>    </b>    <br />    近來惟一食，樹下掩禪扉。落日寒山磬，多年壞衲衣。    <br />    白鬚長更剃，青靄遠還歸。仍說遊南嶽，經行是息機。   </p>   <p>    <b>     <font color=\"#FF6600\">送李傅侍郎劍南行營</font>    </b>    <br />    走馬從邊事，新恩受外台。勇看雙節出，期破八蠻回。    <br />    許國家無戀，盤江棧不摧。移軍刁斗逐，報捷劍門開。    <br />    角咽獼猴叫，鼙干霹靂來。去年新甸邑，猶滯佐時才。   </p>   <p>    <font color=\"#FF6600\">     <b>別徐明府</b>    </font>    <br />    抱琴非本意，生事偶相縈。口尚袁安節，身無子賤名。    <br />    地寒春雪盛，山淺夕風輕。百戰餘荒野，千夫漸耦耕。    <br />    一杯宜獨夜，孤客戀交情。明日疲驂去，蕭條過古城。   </p>   <p>    <b>     <font color=\"#FF6600\">岐下送友人歸襄陽</font>    </b>    <br />    蹉跎隨泛梗，羈旅到西州。舉翮籠中鳥，知心海上鷗。    <br />    山光分首暮，草色向家秋。若更登高峴，看碑定淚流。   </p>   <p>    <b>     <font color=\"#FF6600\">送友人遊蜀</font>    </b>    <br />    萬岑深積翠，路向此中難。欲暮多羈思，因高莫遠看。    <br />    卓家人寂寞，揚子業凋殘。唯有岷江水，悠悠帶月寒。   </p>   <p>    <b>     <font color=\"#FF6600\">送鄭少府</font>    </b>    <br />    江岸一相見，空令惜此分。夕陽行帶月，酌水少留君。    <br />    野地初燒草，荒山過雪雲。明年還調集，蟬可在家聞。   </p>   <p>    <b>     <font color=\"#FF6600\">子規（一作項斯詩）</font>    </b>    <br />    遊魂自相叫，寧復記前身。飛過鄰家月，聲連野路春。    <br />    夢邊催曉急，愁處送風頻。自有沾花血，相和雨滴新。   </p>   <p>    <b>     <font color=\"#FF6600\">送僧歸天台</font>    </b>    <br />    辭秦經越過，歸寺海西峰。石澗雙流水，山門九里松。    <br />    曾聞清禁漏，卻聽赤城鐘。妙宇研磨講，應齊智者蹤。   </p>   <p>    <font color=\"#FF6600\">     <b>讓糾曹上樂使君</b>    </font>    <br />    戰戰復兢兢，猶如履薄冰。雖然叨一掾，還似說三乘。    <br />    瓶汲南溪水，書來北嶽僧。戇愚兼抱疾，權紀不相應。   </p>   <p>    <font color=\"#FF6600\">     <b>贈友人</b>    </font>    <br />    五字詩成卷，清新韻具偕。不同狂客醉，自伴律僧齋。    <br />    春別和花樹，秋辭帶月淮。卻歸登第日，名近榜頭排。   </p>   <p>    <b>     <font color=\"#FF6600\">送雍陶及第歸成都寧親</font>    </b>    <br />    不唯詩著籍，兼又賦知名。議論於題稱，春秋對問精。    <br />    半應陰騭與，全賴有司平。歸去峰巒眾，別來松桂生。    <br />    漲江流水品，當道白雲坑。勿以攻文捷，而將學劍輕。    <br />    製衣新濯錦，開醞舊燒罌。同日昇科士，誰同膝下榮。   </p>   <p>    <b>     <font color=\"#FF6600\">謝令狐綯相公賜衣九事</font>    </b>    <br />    長江飛鳥外，主簿跨驢歸。逐客寒前夜，元戎予厚衣。    <br />    雪來松更綠，霜降月彌輝。即日調殷鼎，朝分是與非。   </p>   <p>    <b>     <font color=\"#FF6600\">送金州鑒周上人</font>    </b>    <br />    地必尋天目，溪仍住若耶。帆隨風便發，月不要雲遮。    <br />    極浦浮霜雁，回潮落海查。峨嵋省春上，立雪指流沙。   </p>   <p>    <font color=\"#FF6600\">     <b>送譚遠上人</b>    </font>    <br />    下視白雲時，山房蓋樹皮。垂枝松落子，側頂鶴聽棋。    <br />    清淨從沙劫，中終未日欹。金光明本行，同侍出峨嵋。   </p>   <p>    <font color=\"#FF6600\">     <b>新年</b>    </font>    <br />    嗟以龍鍾身，如何歲復新。石門思隱久，銅鏡強窺頻。    <br />    花發新移樹，心知故國春。誰能平此恨，豈是北宗人。   </p>   <p>    <b>     <font color=\"#FF6600\">送僧</font>    </b>    <br />    出家從丱歲，解論造玄門。不惜揮談柄，誰能聽至言。    <br />    中時山果熟，後夏竹陰繁。此去逢何日，峨嵋曉復昏。   </p>   <p>    <b>     <font color=\"#FF6600\">送姚杭州</font>    </b>    <br />    白雲峰下城，日夕白雲生。人老江波釣，田侵海樹耕。    <br />    吳山鍾入越，蓮葉吹搖旌。詩異石門思，濤來向越迎。   </p>   <p>    <b>     <font color=\"#FF6600\">夜集田卿宅</font>    </b>    <br />    朗詠高齋下，如將古調彈。翻鴻向桂水，來雪渡桑乾。    <br />    滴滴玉漏曙，翛翛竹籟殘。曩年曾宿此，亦值五陵寒。   </p>   <p>    <b>     <font color=\"#FF6600\">寄山友長孫棲嶠</font>    </b>    <br />    此時氣蕭颯，琴院可應關。鶴似君無事，風吹雨遍山。    <br />    松生青石上，泉落白雲間。有徑連高頂，心期相與還。   </p>   <p>    <b>     <font color=\"#FF6600\">酬厲玄</font>    </b>    <br />    我來從北鄙，子省涉西陵。白髮初相識，秋山擬共登。    <br />    鄰居帝城雨，會宿御溝冰。未報見貽作，耿然中夜興。   </p>   <p>    <font color=\"#FF6600\">     <b>送劉式洛中覲省</b>    </font>    <br />    晴峰三十六，侍立上春台。同宿別離恨，共看星月回。    <br />    野鶯臨苑語，河棹歷江來。便寄相思札，緘封花下開。   </p>   <p>    <b>     <font color=\"#FF6600\">送空公往金州</font>    </b>    <br />    七百里山水，手中楖栗粗。松生師坐石，潭滌祖傳盂。    <br />    長擬老岳嶠，又聞思海湖。惠能同俗姓，不是嶺南盧。   </p>   <p>    <b>     <font color=\"#FF6600\">贈紹明上人</font>    </b>    <br />    未住青雲室，中秋獨往年。上方嵩若寺，下視雨和煙。    <br />    祖豈無言去，心因斷臂傳。不知能已後，更有幾燈然。   </p>   <p>    <b>     <font color=\"#FF6600\">贈弘泉上人</font>    </b>    <br />    洗足下藍嶺，古師精進同。心知溪卉長，居此玉林空。    <br />    西殿宵燈磬，東林曙雨風。舊峰鄰太白，石座雨苔濛。   </p>   <p>    <b>     <font color=\"#FF6600\">送宣皎上人遊太白</font>    </b>    <br />    剃髮鬢無雪，去年三十三。山過春草寺，磬度落花潭。    <br />    得句才鄰約，論宗意在南。峰靈疑懶下，蒼翠太虛參。   </p>   <p>    <font color=\"#FF6600\">     <b>病起</b>    </font>    <br />    高丘歸未得，空自責遲回。身事豈能遂，蘭花又已開。    <br />    病令新作少，雨阻故人來。燈下南華卷，袪愁當酒杯。   </p>   <p>    <font color=\"#FF6600\">     <b>送殷侍御赴同州</b>    </font>    <br />    馮翊蒲西郡，沙岡擁地形。中條全離岳，清渭半和涇。    <br />    夜暮眠明月，秋深至洞庭。猶來交辟士，事別偃林扃。   </p>   <p>    <b>     <font color=\"#FF6600\">送沈鶴</font>    </b>    <br />    家楚婿於秦，攜妻雲養親。陸行千里外，風捲一帆新。    <br />    夜泊疏山雨，秋吟搗藥輪。蕪城登眺作，才動廣陵人。   </p>   <p>    <b>     <font color=\"#FF6600\">秋夜仰懷錢孟二公琴客會</font>    </b>    <br />    月色四時好，秋光君子知。南山昨夜雨，為我寫清規。    <br />    獨鶴聳寒骨，高杉韻細颸。仙家縹緲弄，彷彿此中期。   </p>   <p>    <b>     <font color=\"#FF6600\">贈李金州</font>    </b>    <br />    綺裡祠前後，山程踐白雲。溯流隨大旆，登岸見全軍。    <br />    曉角吹人夢，秋風捲雁群。霧開方露日，漢水底沙分。   </p>   <p>    <b>     <font color=\"#FF6600\">酬姚合校書</font>    </b>    <br />    因貧行遠道，得見舊交遊。美酒易傾盡，好詩難卒酬。    <br />    公堂朝共到，私第夜相留。不覺入關晚，別來林木秋。   </p>   <p>    <b>     <font color=\"#FF6600\">送獨孤馬二秀才居明月山讀書</font>    </b>    <br />    濯志俱高潔，儒科慕冉顏。家辭臨水郡，雨到讀書山。    <br />    棲鳥棕花上，聲鐘礫閣間。寂寥窗戶外，時見一舟還。   </p>   <p>    <font color=\"#FF6600\">     <b>病蟬</b>    </font>    <br />    病蟬飛不得，向我掌中行。拆翼猶能薄，酸吟尚極清。    <br />    露華凝在腹，塵點誤侵睛。黃雀並鳶鳥，俱懷害爾情。   </p>   <p>    <b>     <font color=\"#FF6600\">青門裡作</font>    </b>    <br />    燕存鴻已過，海內幾人愁。欲問南宗理，將歸北嶽修。    <br />    若無攀桂分，只是臥雲休。泉樹一為別，依稀三十秋。   </p>   <p>    <b>     <font color=\"#FF6600\">盧秀才南台</font>    </b>    <br />    居在青門里，台當千萬岑。下因岡助勢，上有樹交陰。    <br />    陵遠根才近，空長畔可尋。新晴登嘯處，驚起宿枝禽。   </p>   <p>    <b>     <font color=\"#FF6600\">寄李輈侍郎</font>    </b>    <br />    終過盟津書，分明夢不虛。人從清渭別，地隔太行餘。    <br />    賓幕誰嫌靜，公門但晏如。櫑鞞干霹靂，斜漢濕蟾蜍。    <br />    追琢垂今後，敦龐得古初。井台憐操築，漳岸想丕疏。    <br />    亦翼鏗玟珮，終當直石渠。此身多抱疾，幽裡近營居。    <br />    憶漱蘇門澗，經浮楚澤瀦。松栽侵古影，葷斷尚芹菹。    <br />    語嘿曾延接，心源離滓淤。誰言姓琴氏，獨跨角生魚。   </p>   <p>    <font color=\"#FF6600\">     <b>寄令狐綯相公</b>    </font>    <br />    驢駿勝羸馬，東川路匪賒。一緘論賈誼，三蜀寄嚴家。    <br />    澄徹霜江水，分明露石沙。話言聲及政，棧閣谷離斜。    <br />    自著衣偏暖，誰憂雪六花。裹裳留闊襆，防患與通茶。    <br />    山館中宵起，星河殘月華。雙僮前日雇，數口向天涯。    <br />    良樂知騏驥，張雷驗鏌邪。謙光賢將相，別紙聖龍蛇。    <br />    豈有斯言玷，應無白璧瑕。不妨圓魄裡，人亦指蝦蟆。   </p>   <p>    <b>     <font color=\"#FF6600\">再投李益常侍</font>    </b>    <br />    何處初投刺，當時赴尹京。淹留花柳變，然諾肺腸傾。    <br />    避暑蟬移樹，高眠雁過城。人家嵩岳色，公府洛河聲。    <br />    聯句逢秋盡，嘗茶見月生。新衣裁白苧，思從曲江行。   </p>   <p>    <b>     <font color=\"#FF6600\">積雪</font>    </b>    <br />    昔屬時霖滯，今逢臘雪多。南猜飄桂渚，北訝雨交河。    <br />    盡滅平蕪色，彌重古木柯。空中離白氣，島外下滄波。    <br />    隱者迷樵道，朝人冷玉珂。夕繁仍晝密，漏間復鐘和。    <br />    想積高嵩頂，新秋皎月過。   </p>   <p>    <b>     <font color=\"#FF6600\">過楊道士居</font>    </b>    <br />    先生修道處，茆屋遠囂氛。叩齒坐明月，支頤望白雲。    <br />    精神含藥色，衣服帶霞紋。無話瀛洲路，多年別少君。   </p>   <p>    <b>     <font color=\"#FF6600\">贈僧</font>    </b>    <br />    亂山秋木穴，裡有靈蛇藏。鐵錫掛臨海，石樓聞異香。    <br />    出塵頭未白，入定衲凝霜。莫話五湖事，令人心欲狂。   </p>   <p>    <font color=\"#FF6600\">     <b>送友人遊塞</b>    </font>    <br />    飄蓬多塞下，君見益潸然。迥磧沙銜日，長河水接天。    <br />    夜泉行客火，曉戍向京煙。少結相思恨，佳期芳草前。   </p>   <p>    <font color=\"#FF6600\">     <b>思遊邊友人</b>    </font>    <br />    凝愁對孤燭，昨日飲離杯。葉下故人去，天中新雁來。    <br />    連沙秋草薄，帶雪暮山開。苑北紅塵道，何時見遠回。   </p>   <p>    <b>     <font color=\"#FF6600\">秋暮寄友人</font>    </b>    <br />    寥落關河暮，霜風樹葉低。遠天垂地外，寒日下峰西。    <br />    有志煙霞切，無家歲月迷。清宵話白閣，已負十年棲。   </p>   <p>    <b>     <font color=\"#FF6600\">寄令狐綯相公</font>    </b>    <br />    官高頻敕授，老免把犁鋤。一主長江印，三封東省書。    <br />    不無濠上思，唯食圃中蔬。夢幻將泡影，浮生事只如。   </p>   <p>    <b>     <font color=\"#FF6600\">和孟逸人林下道情</font>    </b>    <br />    四氣相陶鑄，中庸道豈銷。夏雲生此日，春色盡今朝。    <br />    陋巷貧無悶，毗耶疾未調。已栽天末柏，合抱豈非遙。   </p>   <p>    <b>     <font color=\"#FF6600\">宿姚少府北齋</font>    </b>    <br />    石溪同夜泛，復此北齋期。鳥絕吏歸後，蛩鳴客臥時。    <br />    鎖城涼雨細，開印曙鐘遲。憶此漳川岸，如今是別離。   </p>   <p>    <b>     <font color=\"#FF6600\">雪晴晚望</font>    </b>    <br />    倚杖望晴雪，溪雲幾萬重。樵人歸白屋，寒日下危峰。    <br />    野火燒岡草，斷煙生石松。卻回山寺路，聞打暮天鐘。   </p>   <p>    <b>     <font color=\"#FF6600\">送崔嶠遊瀟湘</font>    </b>    <br />    功烈尚書孫，琢磨風雅言。渡河山鑿處，陟峴漢灘喧。    <br />    夢想吟天目，宵同話石門。楓林葉欲下，極浦月清暾。   </p>   <p>    <b>     <font color=\"#FF6600\">寄朱錫珪</font>    </b>    <br />    遠泊與誰同，來從古木中。長江人釣月，曠野火燒風。    <br />    夢澤吞楚大，閩山厄海叢。此時檣底水，濤起屈原通。   </p>   <p>    <b>     <font color=\"#FF6600\">馬戴居華山因寄</font>    </b>    <br />    玉女洗頭盆，孤高不可言。瀑流蓮岳頂，河注華山根。    <br />    絕雀林藏鶻，無人境有猿。秋蟾才過雨，石上古松門。   </p>   <p>    <b>     <font color=\"#FF6600\">寄胡遇</font>    </b>    <br />    一自殘春別，經炎復到涼。螢從枯樹出，蛩入破階藏。    <br />    落葉書勝紙，閒砧坐當床。東門因送客，相訪也何妨。   </p>   <p>    <b>     <font color=\"#FF6600\">送李戎扶侍往壽安</font>    </b>    <br />    二千餘里路，一半是波濤。未曉著衣起，出城逢日高。    <br />    關山多寇盜，扶侍帶弓刀。臨別不揮淚，誰知心郁陶。   </p>   <p>    <b>     <font color=\"#FF6600\">送孫逸人</font>    </b>    <br />    衣屢猶同俗，妻兒亦宛然。不餐能累月，無病已多年。    <br />    是藥皆諳性，令人漸信仙。杖頭書數卷，荷入翠微煙。   </p>   <p>    <b>     <font color=\"#FF6600\">寄華山僧</font>    </b>    <br />    遙知白石室，松柏隱朦朧。月落看心次，雲生閉目中。    <br />    五更鐘隔岳，萬尺水懸空。苔蘚嵌巖所，依稀有徑通。   </p>   <p>    <b>     <font color=\"#FF6600\">送李登少府</font>    </b>    <br />    伊陽耽酒尉，朗詠醉醒新。應見嵩山裡，明年躑躅春。    <br />    一千尋樹直，三十六峰鄰。流水潺潺處，堅貞玉澗玟。   </p>   <p>    <b>     <font color=\"#FF6600\">易州過郝逸人居</font>    </b>    <br />    每逢詞翰客，邀我共尋君。果見閒居賦，未曾流俗聞。    <br />    也知鄰市井，宛似出囂氛。卻笑巢由輩，何須隱白雲。   </p>   <p>    <b>     <font color=\"#FF6600\">酬鄠縣李廓少府見寄</font>    </b>    <br />    稍憐公事退，復遇夕陽時。北朔霜凝竹，南山水入籬。    <br />    吟懷滄海侶，空問白雲師。恨不相從去，心惟野鶴知。   </p>   <p>    <font color=\"#FF6600\">     <b>淨業寺與前鄠縣李廓少府同宿</b>    </font>    <br />    來從城上峰，京寺暮相逢。往往語復默，微微雨灑松。    <br />    家貧初罷吏，年長畏聞蛩。前日猶拘束，披衣起曉鐘。   </p>   <p>    <b>     <font color=\"#FF6600\">送南卓歸京</font>    </b>    <br />    殘春別鏡陂，罷郡未霜髭。行李逢炎暑，山泉滿路岐。    <br />    雲藏巢鶴樹，風觸囀鶯枝。三省同虛位，雙旌帶去思。    <br />    入城宵夢後，待漏月沉時。長策並忠告，從容寫玉墀。   </p>   <p>    <b>     <font color=\"#FF6600\">臥疾走筆酬韓愈書問</font>    </b>    <br />    一臥三四旬，數書惟獨君。願為出海月，不作歸山雲。    <br />    身上衣頻寄，甌中物亦分。欲知強健否，病鶴未離群。   </p>   <p>    <b>     <font color=\"#FF6600\">長孫霞李溟自紫閣白閣二峰見訪</font>    </b>    <br />    寂寞吾廬貧，同來二閣人。所論唯野事，招作住雲鄰。    <br />    古寺期秋宿，平林散早春。漱流今已矣，巢許豈堯臣。   </p>   <p>    <b>     <font color=\"#FF6600\">送惟一遊清涼寺</font>    </b>    <br />    去有巡台侶，荒溪眾樹分。瓶殘秦地水，錫入晉山雲。    <br />    秋月離喧見，寒泉出定聞。人間臨欲別，旬日雨紛紛。   </p>   <p>    <b>     <font color=\"#FF6600\">鄭尚書新開涪江二首</font>    </b>    <br />    岸鑿青山破，江開白浪寒。日沉源出海，春至草生灘。    <br />    梓匠防波溢，蓬仙畏水乾。從今疏決後，任雨滯峰巒。    <br />    <br />    不侵南畝務，已拔北江流。涪水方移岸，潯陽有到舟。    <br />    潭澄初搗藥，波動乍垂鉤。山可疏三里，從知歷億秋。   </p>   <p>    <b>     <font color=\"#FF6600\">寄喬侍郎</font>    </b>    <br />    大寧猶未到，曾渡北浮橋。曉出爬船寺，手擎紫栗條。    <br />    差池不相見，悵望至今朝。近日營家計，繩懸一小瓢。   </p>   <p>    <b>     <font color=\"#FF6600\">送去華法師</font>    </b>    <br />    在越居何寺，東南水路歸。秋江洗一缽，寒日曬三衣。    <br />    默聽鴻聲盡，行看葉影飛。囊中無寶貨，船戶夜扃稀。   </p>   <p>    <b>     <font color=\"#FF6600\">送蔡京</font>    </b>    <br />    躍蹄歸魯日，帶漏別秦星。易折芳條桂，難窮邃義經。    <br />    登封多泰岳，巡狩遍滄溟。家在何林下，梁山翠滿庭。   </p>   <p>    <b>     <font color=\"#FF6600\">慈恩寺上座院</font>    </b>    <br />    未委衡山色，何如對塔峰。曩宵曾宿此，今夕值秋濃。    <br />    羽族棲煙竹，寒流帶月鐘。井甘源起異，泉湧漬苔封。   </p>   <p>    <b>     <font color=\"#FF6600\">題朱慶餘所居</font>    </b>    <br />    天寒吟竟曉，古屋瓦生松。寄信船一隻，隔鄉山萬重。    <br />    樹來沙岸鳥，窗度雪樓鐘。每憶江中嶼，更看城上峰。   </p>   <p>    <font color=\"#FF6600\">     <b>送黃知新歸安南</b>    </font>    <br />    池亭沉飲遍，非獨曲江花。地遠路穿海，春歸冬到家。    <br />    火山難下雪，瘴土不生茶。知決移來計，相逢期尚賒。   </p>   <p>    <b>     <font color=\"#FF6600\">贈胡禪歸</font>    </b>    <br />    自是根機鈍，非關夏臘深。秋來江上寺，夜坐嶺南心。    <br />    井鑿山含月，風吹磬出林。祖師攜只履，去路杳難尋。   </p>   <p>    <b>     <font color=\"#FF6600\">元日女道士受籙</font>    </b>    <br />    元日更新夜，齋身稱淨衣。數星連斗出，萬里斷雲飛。    <br />    霜下磬聲在，月高壇影微。立聽師語了，左肘繫符歸。   </p>   <p>    <b>     <font color=\"#FF6600\">重與彭兵曹</font>    </b>    <br />    故人在城裡，休寄海邊書。漸去老不遠，別來情豈疏。    <br />    硯冰催臘日，山雀到貧居。每有平戎計，官家別敕除。   </p>   <p>    <b>     <font color=\"#FF6600\">贈莊上人</font>    </b>    <br />    不語焚香坐，心知道已成。流年衰此世，定力見他生。    <br />    暮雪餘春冷，寒燈續晝明。尋常五侯至，敢望下階迎。   </p>   <p>    <font color=\"#FF6600\">     <b>落第東歸逢僧伯陽</b>    </font>    <br />    相逢須語笑，人世別離頻。曉至長侵月，思鄉動隔春。    <br />    見僧心暫靜，從俗事多迍。宇宙詩名小，山河客路新。    <br />    翠桐猶入爨，清鏡未辭塵。逸足思奔驥，隨群且退鱗。    <br />    宴乖紅杏寺，愁在綠楊津。老病難為樂，開眉賴故人。   </p>   <p>    <font color=\"#FF6600\">     <b>皇甫主簿期遊山不及赴</b>    </font>    <br />    休官匹馬在，新意入山中。更住應難遂，前期恨不同。    <br />    集蟬苔樹僻，留客雨堂空。深夜誰相訪，惟當清淨翁。   </p>   <p>    <b>     <font color=\"#FF6600\">宿成湘林下</font>    </b>    <br />    相訪夕陽時，千株木未衰。石泉流出谷，山雨滴棲鴟。    <br />    漏向燈聽數，酒因客寢遲。今宵不盡興，更有月明期。   </p>   <p>    <b>     <font color=\"#FF6600\">喜雍陶至</font>    </b>    <br />    今朝笑語同，幾日百憂中。鳥度劍門靜，蠻歸瀘水空。    <br />    步霜吟菊畔，待月坐林東。且莫孤此興，勿論窮與通。   </p>   <p>    <b>     <font color=\"#FF6600\">酬胡遇</font>    </b>    <br />    麗句傳人口，科名立可圖。移居見山燒，買樹帶巢烏。    <br />    遊遠風濤急，吟清雪月孤。卻思初識面，仍未有多須。   </p>   <p>    <font color=\"#FF6600\">     <b>宿慈恩寺郁公房</b>    </font>    <br />    病身來寄宿，自掃一床閒。反照臨江磬，新秋過雨山。    <br />    竹陰移冷月，荷氣帶禪關。獨住天台意，方從內請還。   </p>   <p>    <font color=\"#FF6600\">     <b>送褚山人歸日本</b>    </font>    <br />    懸帆待秋水，去入杳冥間。東海幾年別，中華此日還。    <br />    岸遙生白髮，波盡露青山。隔水相思在，無書也是閒。   </p>   <p>    <b>     <font color=\"#FF6600\">寄韓湘</font>    </b>    <br />    過嶺行多少，潮州漲滿川。花開南去後，水凍北歸前。    <br />    望鷺吟登閣，聽猿淚滴船。相思堪面話，不著尺書傳。   </p>   <p>    <b>     <font color=\"#FF6600\">雨夜寄馬戴</font>    </b>    <br />    芳林杏花樹，花落子西東。今夕曲江雨，寒催朔北風。    <br />    鄉書滄海絕，隱路翠微通。寂寂相思際，孤釭殘漏中。   </p>   <p>    <b>     <font color=\"#FF6600\">喜無可上人遊山回</font>    </b>    <br />    一食復何如，尋山無定居。相逢新夏滿，不見半年餘。    <br />    聽話龍潭雪，休傳鳥道書。別來還似舊，白髮日高梳。   </p>   <p>    <b>     <font color=\"#FF6600\">寄毗陵徹公</font>    </b>    <br />    身依吳寺老，黃葉幾回看。早講林霜在，孤禪隙月殘。    <br />    井通潮浪遠，鐘與角聲寒。已有南遊約，誰言禮謁難。   </p>   <p>    <font color=\"#FF6600\">     <b>送韋瓊校書</b>    </font>    <br />    賓佐兼歸覲，此行江漢心。別離從闕下，道路向山陰。    <br />    孤嶼消寒沫，空城滴夜霖。若邪溪畔寺，秋色共誰尋。   </p>   <p>    <font color=\"#FF6600\">     <b>寄劉侍御</b>    </font>    <br />    衣多苔蘚痕，猶擬更趨門。自夏雖無病，經秋不過原。    <br />    積泉留岱鳥，疊岫隔巴猿。琴月西齋集，如今豈復言。   </p>   <p>    <b>     <font color=\"#FF6600\">送穆少府知眉州</font>    </b>    <font color=\"#FF6600\">     <br />    </font>劍門倚青漢，君昔未曾過。日暮行人少，山深異鳥多。    <br />    猿啼和峽雨，棧盡到江波。一路白雲裡，飛泉灑薜蘿。   </p>   <p>    <b>     <font color=\"#FF6600\">二月晦日留別鄠中友人</font>    </b>    <br />    立馬柳花裡，別君當酒酣。春風漸向北，雲雁不飛南。    <br />    明曉日初一，今年月又三。鞭羸去暮色，遠岳起煙嵐。   </p>   <p>    <font color=\"#FF6600\">     <b>送李校書赴吉期</b>    </font>    <br />    筮算重重吉，良期詎可遷。不同牛女夜，是配鳳凰年。    <br />    佩玉春風裡，題章蠟燭前。詩書與箴訓，夫哲又妻賢。   </p>   <p>    <font color=\"#FF6600\">     <b>宿孤館</b>    </font>    <br />    落日投村戍，愁生為客途。寒山晴後綠，秋月夜來孤。    <br />    橘樹千株在，漁家一半無。自知風水靜，舟繫岸邊蘆。   </p>   <p>    <font color=\"#FF6600\">     <b>哭宗密禪師</b>    </font>    <br />    鳥道雪岑巔，師亡誰去禪。幾塵增滅後，樹色改生前。    <br />    層塔當松吹，殘蹤傍野泉。唯嗟聽經虎，時到壞庵邊。   </p>   <p>    <font color=\"#FF6600\">     <b>宿山寺</b>    </font>    <br />    眾岫聳寒色，精廬向此分。流星透疏木，走月逆行雲。    <br />    絕頂人來少，高松鶴不群。一僧年八十，世事未曾聞。   </p>   <p>    <font color=\"#FF6600\">     <b>送友人如邊</b>    </font>    <br />    去日重陽後，前程菊正芳。行車輾秋岳，落葉墜寒霜。    <br />    雲入漢天白，風高磧色黃。蒲輪待恐晚，求薦向諸方。   </p>   <p>    <font color=\"#FF6600\">     <b>題竹谷上人院</b>    </font>    <br />    禪庭高鳥道，回望極川原。樵徑連峰頂，石泉通竹根。    <br />    木深猶積雪，山淺未聞猿。欲別塵中苦，願師貽一言。   </p>   <p>    <font color=\"#FF6600\">     <b>京北原作</b>    </font>    <br />    登原見城闕，策蹇思炎天。日午路中客，槐花風處蟬。    <br />    遠山秦木上，清渭漢陵前。何事居人世，皆從名利牽。   </p>   <p>    <font color=\"#FF6600\">     <b>寄江上人</b>    </font>    <br />    紫閣舊房在，新家中岳東。煙波千里隔，消息一朝通。    <br />    寒日汀洲路，秋晴島嶼風。分明杜陵葉，別後兩經紅。   </p>   <p>    <font color=\"#FF6600\">     <b>送僧歸太白山</b>    </font>    <br />    堅冰連夏處，太白接青天。雲塞石房路，峰明雨外巔。    <br />    夜禪臨虎穴，寒漱撇龍泉。後會不期日，相逢應信緣。   </p>   <p>    <font color=\"#FF6600\">     <b>暮過山村</b>    </font>    <br />    數里聞寒水，山家少四鄰。怪禽啼曠野，落日恐行人。    <br />    初月未終夕，邊烽不過秦。蕭條桑柘外，煙火漸相親。   </p>   <p>    <font color=\"#FF6600\">     <b>鷺鷥</b>    </font>    <br />    求魚未得食，沙岸往來行。島月獨棲影，暮天寒過聲。    <br />    墮巢因木折，失侶遇弦驚。頻向煙霄望，吾知爾去程。   </p>   <p>    <font color=\"#FF6600\">     <b>內道場僧弘紹</b>    </font>    <br />    麟德燃香請，長安春幾回。夜閒同像寂，晝定為吾開。    <br />    講罷松根老，經浮海水來。六年雙足履，只步院中苔。   </p>   <p>    <font color=\"#FF6600\">     <b>蔣亭和蔡湘州</b>    </font>    <br />    蔣宅為亭榭，蔡城東郭門。潭連秦相井，松老漢朝根。    <br />    已積蒼苔遍，何曾舊徑存。高齋無事後，時復一攜樽。   </p>   <p>    <font color=\"#FF6600\">     <b>光州王建使君水亭作</b>    </font>    <br />    楚水臨軒積，澄鮮一畝餘。柳根連岸盡，荷葉出萍初。    <br />    極浦清相似，幽禽到不虛。夕陽庭際眺，槐雨滴疏疏。   </p>   <p>    <font color=\"#FF6600\">     <b>留別光州王使君建</b>    </font>    <br />    杜陵千里外，期在末秋歸。既見林花落，須防木葉飛。    <br />    楚從何地盡，淮隔數峰微。回首餘霞失，斜陽照客衣。   </p>   <p>    <font color=\"#FF6600\">     <b>宿姚合宅寄張司業籍</b>    </font>    <br />    閒宵因集會，柱史話先生。身愛無一事，心期往四明。    <br />    松枝影搖動，石磬響寒清。誰伴南齋宿，月高霜滿城。   </p>   <p>    <b>     <font color=\"#FF6600\">哭張籍</font>    </b>    <br />    精靈歸恍惚，石磬韻曾聞。即日是前古，誰人耕此墳。    <br />    舊遊孤棹遠，故域九江分。本欲蓬瀛去，餐芝御白雲。   </p>   <p>    <font color=\"#FF6600\">     <b>靈准上人院</b>    </font>    <br />    掩扉當太白，臘數等松椿。禁漏來遙夜，山泉落近鄰。    <br />    經聲終卷曉，草色幾芽春。海內知名士，交遊准上人。   </p>   <p>    <font color=\"#FF6600\">     <b>寄柳舍人宗元</b>    </font>    <br />    格與功俱造，何人意不降。一宵三夢柳，孤泊九秋江。    <br />    擢第名重列，沖天字幾雙。誓為仙者僕，側執馭風幢。   </p>   <p>    <font color=\"#FF6600\">     <b>送玄巖上人歸西蜀</b>    </font>    <br />    玉壘山中寺，幽深勝概多。藥成彭祖搗，頂受七輪摩。    <br />    去臘催今夏，流光等逝波。會當依糞掃，五嶽遍頭陀。   </p>   <p>    <font color=\"#FF6600\">     <b>寄宋州田中丞</b>    </font>    <br />    古郡近南徐，關河萬里餘。相思深夜後，未答去秋書。    <br />    自別知音少，難忘識面初。舊山期已久，門掩數畦蔬。   </p>   <p>    <font color=\"#FF6600\">     <b>送朱休歸劍南</b>    </font>    <br />    劍南歸受賀，太學賦聲雄。山路長江岸，朝陽十月中。    <br />    芽新抽雪茗，枝重集猿楓。卓氏琴台廢，深蕪想徑通。   </p>   <p>    <b>     <font color=\"#FF6600\">寄長武朱尚書</font>    </b>    <br />    不日即登壇，槍旗一萬竿。角吹邊月沒，鼓絕爆雷殘。    <br />    中國今如此，西荒可取難。白衣思請謁，徒步在長安。   </p>   <p>    <font color=\"#FF6600\">     <b>送皇甫侍御</b>    </font>    <br />    曉鐘催早期，自是赴嘉招。舟泊湘江闊，田收楚澤遙。    <br />    雁驚起衰草，猿渴下寒條。來使黔南日，時應問寂寥。   </p>   <p>    <font color=\"#FF6600\">     <b>郊居即事</b>    </font>    <br />    住此園林久，其如未是家。葉書傳野意，簷溜煮胡茶。    <br />    雨後逢行鷺，更深聽遠蛙。自然還往裡，多是愛煙霞。   </p>   <p>    <font color=\"#FF6600\">     <b>夜集姚合宅期可公不至</b>    </font>    <br />    公堂秋雨夜，已是念園林。何事疾病日，重論山水心。    <br />    孤燈明臘後，微雪下更深。釋子乖來約，泉西寒磬音。   </p>   <p>    <b>     <font color=\"#FF6600\">喜李餘自蜀至</font>    </b>    <br />    迢遞岷峨外，西南驛路高。幾程尋嶮棧，獨宿聽寒濤。    <br />    白鳥飛還立，青猿斷更號。往來從此過，詞體近風騷。   </p>   <p>    <font color=\"#FF6600\">     <b>王侍御南原莊</b>    </font>    <br />    買得足雲地，新栽藥數窠。峰頭盤一徑，原下注雙河。    <br />    春寺閒眠久，晴台獨上多。南齋宿雨後，仍許重來麼。   </p>   <p>    <b>     <font color=\"#FF6600\">送康秀才</font>    </b>    <br />    俱為落第年，相識落花前。酒瀉兩三盞，詩吟十數篇。    <br />    行岐逢塞雨，嘶馬上津船。樹影高堂下，回時應有蟬。   </p>   <p>    <font color=\"#FF6600\">     <b>送僧</b>    </font>    <br />    此生披衲過，在世得身閒。日午遊都市，天寒往華山。    <br />    言歸文字外，意出有無間。仙掌雲邊樹，巢禽時出關。   </p>   <p>    <font color=\"#FF6600\">     <b>寄魏少府</b>    </font>    <br />    來時乖面別，終日使人慚。易記卷中句，難忘燈下談。    <br />    濕苔粘樹癭，瀑布濺房庵。音信如相惠，移居古井南。   </p>   <p>    <font color=\"#FF6600\">     <b>原居即事言懷贈孫員外</b>    </font>    <br />    出入土門偏，秋深石色泉。徑通原上草，地接水中蓮。    <br />    採菌依餘蘗，拾薪逢刈田。鑷撏白髮斷，兵阻尺書傳。    <br />    避路來華省，抄詩上彩箋。高齋久不到，猶喜未經年。   </p>   <p>    <font color=\"#FF6600\">     <b>登樓</b>    </font>    <br />    秋日登高望，涼風吹海初。山川明已久，河漢沒無餘。    <br />    遠近涯寥敻，高低中太虛。賦因王閣筆，思比謝遊疏。   </p>   <p>    <b>     <font color=\"#FF6600\">上樂使君救康成公（一作陳陶續古詩）</font>    </b>    <br />    曾夢諸侯笑，康囚議脫枷。千根池裡藕，一朵火中花。   </p>   <p>    <font color=\"#FF6600\">     <b>昆明池泛舟</b>    </font>    <br />    一枝青竹榜，泛泛綠萍裡。不見釣魚人，漸入秋塘水。   </p>   <p>    <font color=\"#FF6600\">     <b>送僧</b>    </font>    <br />    大內曾持論，天南化俗行。舊房山雪在，春草岳陽生。    <br />    曉了蓮經義，堪任寶蓋迎。王侯皆護法，何寺講鐘鳴。   </p>   <p>    <b>     <font color=\"#FF6600\">送劉知新往襄陽</font>    </b>    <br />    此別誠堪恨，荊襄是舊遊。眼光懸欲落，心緒亂難收。    <br />    花木三層寺，煙波五相樓。因君兩地去，長使夢悠悠。   </p>   <p>    <font color=\"#FF6600\">     <b>寄慈恩寺郁上人</b>    </font>    <br />    中秋期夕望，虛室省相容。北斗生清漏，南山出碧重。    <br />    露寒鳩宿竹，鴻過月圓鐘。此夜情應切，衡陽舊住峰。   </p>   <p>    <font color=\"#FF6600\">     <b>送饒州張使君</b>    </font>    <br />    終南雲雨連城闕，去路西江白浪頭。滁上郡齋離昨日，鄱陽農事勸今秋。    <br />    道心生向前朝寺，文思來因靜夜樓。借問泊帆干謁者，誰人曾聽峽猿愁。   </p>   <p>    <font color=\"#FF6600\">     <b>觀冬設上東川楊尚書</b>    </font>    <br />    匏革奏冬非獨樂，軍城未曉啟重門。何時卻入三台貴，此日空知八座尊。    <br />    羅綺舞中收雨點，貔貅閫外捲雲根。逐遷屬吏隨賓列，撥棹扁舟不忘恩。   </p>   <p>    <font color=\"#FF6600\">     <b>巴興作</b>    </font>    <br />    三年未省聞鴻叫，九月何曾見草枯。寒暑氣均思白社，星辰位正憶皇都。    <br />    蘇卿持節終還漢，葛相行師自渡瀘。鄉味朔山林果別，北歸期掛海帆孤。   </p>   <p>    <font color=\"#FF6600\">     <b>早蟬</b>    </font>    <br />    早蟬孤抱芳槐葉，噪向殘陽意度秋。也任一聲催我老，堪聽兩耳畏吟休。    <br />    得非下第無高韻，須是青山隱白頭。若問此心嗟歎否，天人不可怨而尤。   </p>   <p>    <b>     <font color=\"#FF6600\">投元郎中</font>    </b>    <br />    心在瀟湘歸未期，卷中多是得名詩。高台聊望清秋色，片水堪留白鷺鷥。    <br />    省宿有時聞急雨，朝回盡日伴禪師。舊文去歲曾將獻，蒙與人來說始知。   </p>   <p>    <b>     <font color=\"#FF6600\">阮籍嘯台</font>    </b>    <br />    如聞長嘯春風裡，荊棘叢邊訪舊蹤。地接蘇門山近遠，荒台突兀抵高峰。   </p>   <p>    <b>     <font color=\"#FF6600\">滕校書使院小池</font>    </b>    <br />    小池誰見鑿時初，走水南來十里餘。樓上日斜吹暮角，院中人出鎖游魚。   </p>   <p>    <font color=\"#FF6600\">     <b>送陝府王建司馬</b>    </font>    <br />    司馬雖然聽曉鐘，尚猶高枕恣疏慵。請詩僧過三門水，賣藥人歸五老峰。    <br />    移舫綠陰深處息，登樓涼夜此時逢。杜陵惆悵臨相餞，未寢月前多屐蹤。   </p>   <p>    <font color=\"#FF6600\">     <b>上谷旅夜</b>    </font>    <br />    世難那堪恨旅遊，龍鍾更是對窮秋。故園千里數行淚，鄰杵一聲終夜愁。    <br />    月到寒窗空皓晶，風翻落葉更颼飀。此心不向常人說，倚識平津萬戶侯。   </p>   <p>    <font color=\"#FF6600\">     <b>寄無得頭陀</b>    </font>    <br />    夏臘今應三十餘，不離樹下塚間居。貌堪良匠抽毫寫，行稱高僧續傳書。    <br />    落澗水聲來遠遠，當空月色自如如。白衣只在青門裡，心每相親跡且疏。   </p>   <p>    <font color=\"#FF6600\">     <b>崔卿池上雙白鷺</b>    </font>    <br />    鷺雛相逐出深籠，頂各有絲莖數同。灑石多霜移足冷，隔城遠樹掛巢空。    <br />    其如盡在灘聲外，何似雙飛浦色中。見此池潭卿自鑿，清泠太液底潛通。   </p>   <p>    <b>     <font color=\"#FF6600\">送胡道士</font>    </b>    <br />    短褐身披滿漬苔，靈溪深處觀門開。卻從城裡移琴去，許到山中寄藥來。    <br />    臨水古壇秋醮罷，宿杉幽鳥夜飛回。丹梯願逐真人上，日夕歸心白髮催。   </p>   <p>    <b>     <font color=\"#FF6600\">寄韓潮州愈</font>    </b>    <br />    此心曾與木蘭舟，直到天南潮水頭。隔嶺篇章來華岳，出關書信過瀧流。    <br />    峰懸驛路殘雲斷，海浸城根老樹秋。一夕瘴煙風捲盡，月明初上浪西樓。   </p>   <p>    <b>     <font color=\"#FF6600\">酬張籍王建</font>    </b>    <br />    疏林荒宅古坡前，久住還因太守憐。漸老更思深處隱，多閒數得上方眠。    <br />    鼠拋貧屋收田日，雁度寒江擬雪天。身是龍鍾應是分，水曹芸閣枉來篇。   </p>   <p>    <b>     <font color=\"#FF6600\">逢博陵故人彭兵曹</font>    </b>    <br />    曲陽分散會京華，見說三年住海涯。別後解餐蓬虆子，向前未識牧丹花。    <br />    偶逢日者教求祿，終傍泉聲擬置家。蹋雪攜琴相就宿，夜深開戶斗牛斜。   </p>   <p>    <b>     <font color=\"#FF6600\">贈牛山人</font>    </b>    <br />    二十年中餌茯苓，致書半是老君經。東都舊住商人宅，南國新修道士亭。    <br />    鑿石養峰休買蜜，坐山秤藥不爭星。古來隱者多能卜，欲就先生問丙丁。   </p>   <p>    <b>     <font color=\"#FF6600\">送於中丞使回紇冊立</font>    </b>    <br />    君立天驕發使車，冊文字字著金書。漸通青塚鄉山盡，欲達皇情譯語初。    <br />    調角寒城邊色動，下霜秋磧雁行疏。旌旗來往幾多日，應向途中見歲除。   </p>   <p>    <b>     <font color=\"#FF6600\">送劉侍御重使江西</font>    </b>    <br />    時當苦熱遠行人，石壁飛泉濺馬身。又到鍾陵知務大，還浮湓浦屬秋新。    <br />    早程猿叫雲深極，宿館禽驚葉動頻。前者已聞廉使薦，兼言有畫靜邊塵。   </p>   <p>    <b>     <font color=\"#FF6600\">贈圓上人</font>    </b>    <br />    誦經千紙得為僧，麈尾持行不拂蠅。古塔月高聞咒水，新壇日午見燒燈。    <br />    一雙童子澆紅藥，百八真珠貫彩繩。且說近來心裡事，仇讎相對似親朋。   </p>   <p>    <b>     <font color=\"#FF6600\">處州李使君改任遂州因寄贈</font>    </b>    <br />    庭樹幾株陰入戶，主人何在客聞蟬。鑰開原上高樓鎖，瓶汲池東古井泉。    <br />    趁靜野禽曾後到，休吟鄰叟始安眠。仙都山水誰能憶，西去風濤書滿船。   </p>   <p>    <font color=\"#FF6600\">     <b>酬慈恩寺文郁上人</b>    </font>    <br />    袈裟影入禁池清，猶憶鄉山近赤城。籬落罅間寒蟹過，莓苔石上晚蛩行。    <br />    期登野閣閒應甚，阻宿山房疾未平。聞說又尋南嶽去，無端詩思忽然生。   </p>   <p>    <b>     <font color=\"#FF6600\">訪鑒玄師侄</font>    </b>    <br />    維摩青石講初休，緣訪親宗到普州。我有軍持憑弟子，岳陽溪裡汲寒流。   </p>   <p>    <b>     <font color=\"#FF6600\">夜坐</font>    </b>    <br />    蟋蟀漸多秋不淺，蟾蜍已沒夜應深。三更兩鬢幾枝雪，一念雙峰四祖心。   </p>   <p>    <b>     <font color=\"#FF6600\">送別</font>    </b>    <br />    門外便伸千里別，無車不得到河梁。高樓直上百餘尺，今日為君南望長。   </p>   <p>    <font color=\"#FF6600\">     <b>聞蟬感懷</b>    </font>    <br />    新蟬忽發最高枝，不覺立聽無限時。正遇友人來告別，一心分作兩般悲。   </p>   <p>    <font color=\"#FF6600\">     <b>夏夜上谷宿開元寺</b>    </font>    <br />    詩成一夜月中題，便臥松風到曙雞。帶月時聞山鳥語，郡城知近武陵溪。   </p>   <p>    <font color=\"#FF6600\">     <b>送於總持歸京</b>    </font>    <br />    出家初隸何方寺，上國西明御水東。卻見舊房階下樹，別來二十一春風。   </p>   <p>    <font color=\"#FF6600\">     <b>崔卿池上鶴</b>    </font>    <br />    月中時叫葉紛紛，不異洞庭霜夜聞。翎羽如今從放長，猶能飛起向孤雲。   </p>   <p>    <font color=\"#FF6600\">     <b>登田中丞高亭</b>    </font>    <br />    高亭林表迥嵯峨，獨坐秋宵不寢多。玉兔玉人歌裡出，白雲難似莫相和。   </p>   <p>    <font color=\"#FF6600\">     <b>友人婚楊氏催妝</b>    </font>    <br />    不知今夕是何夕，催促陽台近鏡台。誰道芙蓉水中種，青銅鏡裡一枝開。   </p>   <p>    <b>     <font color=\"#FF6600\">酬朱侍御望月見寄</font>    </b>    <br />    他寢此時吾不寢，近秋三五日逢晴。相思唯有霜台月，望盡孤光見卻生。   </p>   <p>    <b>     <font color=\"#FF6600\">題韋雲叟草堂</font>    </b>    <br />    新起此堂開北窗，當窗山隔一重江。白茅草苫重重密，愛此秋天夜雨淙。   </p>   <p>    <b>     <font color=\"#FF6600\">和韓吏部泛南溪</font>    </b>    <br />    溪裡晚從池岸出，石泉秋急夜深聞。木蘭船共山人上，月映渡頭零落雲。   </p>   <p>    <b>     <font color=\"#FF6600\">方鏡</font>    </b>    <br />    背如刀截機頭錦，面似升量澗底泉。銅雀台南秋日後，照來照去已三年。   </p>   <p>    <b>     <font color=\"#FF6600\">酬姚合</font>    </b>    <br />    黍穗豆苗侵古道，晴原午後早秋時。故人相憶僧來說，楊柳無風蟬滿枝。   </p>   <p>    <b>     <font color=\"#FF6600\">送靈應上人</font>    </b>    <br />    遍參尊宿遊方久，名岳奇峰問此公。五月半間看瀑布，青城山裡白雲中。   </p>   <p>    <font color=\"#FF6600\">     <b>贈丘先生</b>    </font>    <br />    常言吃藥全勝飯，華岳松邊採茯神。不遣髭鬚一莖白，擬為白日上升人。   </p>   <p>    <font color=\"#FF6600\">     <b>渡桑乾</b>    </font>    <br />    客舍并州已十霜，歸心日夜憶咸陽。無端更渡桑乾水，卻望并州是故鄉。   </p>   <p>    <b>     <font color=\"#FF6600\">夜期嘯客呂逸人不至</font>    </b>    <br />    逸人期宿石床中，遣我開扉對晚空。不知何處嘯秋月，閒著松門一夜風。   </p>   <p>    <b>     <font color=\"#FF6600\">夜集烏行中所居</font>    </b>    <br />    環爐促席復持杯，松院雙扉向月開。座上同聲半先達，名山獨入此心來。   </p>   <p>    <b>     <font color=\"#FF6600\">贈梁浦秀才斑竹拄杖</font>    </b>    <br />    揀得林中最細枝，結根石上長身遲。莫嫌滴瀝紅斑少，恰似湘妃淚盡時。   </p>   <p>    <b>     <font color=\"#FF6600\">尋石甕寺上方</font>    </b>    <br />    野寺入時春雪後，崎嶇得到此房前。老僧不出迎朝客，已住上方三十年。   </p>   <p>    <b>     <font color=\"#FF6600\">早秋寄題天竺靈隱寺</font>    </b>    <br />    峰前峰後寺新秋，絕頂高窗見沃洲。人在定中聞蟋蟀，鶴從棲處掛獼猴。    <br />    山鐘夜渡空江水，汀月寒生古石樓。心憶懸帆身未遂，謝公此地昔年遊。   </p>   <p>    <font color=\"#FF6600\">     <b>黎陽寄姚合</b>    </font>    <br />    魏都城裡曾遊熟，才子齋中止泊多。去日綠楊垂紫陌，歸時白草夾黃河。    <br />    新詩不覺千回詠，古鏡曾經幾度磨。惆悵心思滑台北，滿杯濃酒與愁和。   </p>   <p>    <font color=\"#FF6600\">     <b>送崔約秀才</b>    </font>    <br />    歸寧彷彿三千里，月向船窗見幾宵。野鼠獨偷高樹果，前山漸見短禾苗。    <br />    更深柵鎖淮波疾，葦動風生雨氣遙。重入石頭城下寺，南朝杉老未乾燋。   </p>   <p>    <b>     <font color=\"#FF6600\">詠懷</font>    </b>    <br />    縱把書看未省勤，一生生計只長貧。可能在世無成事，不覺離家作老人。    <br />    中岳深林秋獨往，南原多草夜無鄰。經年抱疾誰來問，野鳥相過啄木頻。   </p>   <p>    <b>     <font color=\"#FF6600\">夏日寄高洗馬</font>    </b>    <br />    三十年來長在客，兩三行淚忽然垂。白衣蒼鬢經過懶，赤日朱門偃息遲。    <br />    花發應耽新熟酒，草顛還寫早朝詩。不緣馬死西州去，畫角堪聽是曉吹。   </p>   <p>    <b>     <font color=\"#FF6600\">送周判官元范赴越</font>    </b>    <br />    原下相逢便別離，蟬鳴關路使回時。過淮漸有懸帆興，到越應將墜葉期。    <br />    城上秋山生菊早，驛西寒渡落潮遲。已曾幾遍隨旌旆，去謁荒郊大禹祠。   </p>   <p>    <b>     <font color=\"#FF6600\">送羅少府歸牛渚</font>    </b>    <br />    作尉長安始三日，忽思牛渚夢天台。楚山遠色獨歸去，灞水空流相送回。    <br />    霜覆鶴身松子落，月分螢影石房開。白雲多處應頻到，寒澗泠泠漱古苔。   </p>   <p>    <font color=\"#FF6600\">     <b>題童真上人</b>    </font>    <br />    江上修持積歲年，灘聲未擬住潺湲。誓從五十身披衲，便向三千界坐禪。    <br />    月峽青城那有滯，天台廬岳豈無緣。昨宵忽夢遊滄海，萬里波濤在目前。   </p>   <p>    <font color=\"#FF6600\">     <b>贈溫觀主</b>    </font>    <br />    一別羅浮竟未還，觀深廊古院多關。君來幾日行虛洞，仙去空壇在遠山。    <br />    胎息存思當黑處，井華懸綆取朝間。弊廬道室雖鄰近，自樂冬陽炙背閒。   </p>   <p>    <b>     <font color=\"#FF6600\">賀龐少尹除太常少卿</font>    </b>    <br />    太白山前終日見，十旬假滿擬秋尋。中峰絕頂非無路，北闕除書阻入林。    <br />    朝謁此時閒野屐，宿齋何處止鳴砧。省中石鐙陪隨步，唯賞煙霞不厭深。   </p>   <p>    <b>     <font color=\"#FF6600\">上邠寧刑司徒</font>    </b>    <br />    箭頭破帖渾無敵，杖底敲球遠有聲。馬走千蹄朝萬乘，地分三郡擁雙旌。    <br />    春風欲盡山花發，曉角初吹客夢驚。不是邢公來鎮此，長安西北未能行。   </p>   <p>    <b>     <font color=\"#FF6600\">欲遊嵩岳留別李少尹益</font>    </b>    <br />    孤策遲回洛水湄，孤禽嘹唳幸人知。嵩岳望中常待我，河梁欲上未題詩。    <br />    新秋愛月愁多雨，古觀逢仙看盡棋。微眇此來將敢問，鳳凰何日定歸池。   </p>   <p>    <b>     <font color=\"#FF6600\">病鶻吟</font>    </b>    <br />    俊鳥還投高處棲，騰身戛戛下雲梯。有時透霧凌空去，無事隨風入草迷。    <br />    迅疾月邊捎玉兔，遲回日裡拂金雞。不緣毛羽遭零落，焉肯雄心向爾低。   </p>   <p>    <font color=\"#FF6600\">     <b>贈僧</b>    </font>    <br />    從來多是遊山水，省泊禪舟月下濤。初過石橋年尚少，久辭天柱臘應高。    <br />    青松帶雪懸銅錫，白髮如霜落鐵刀。常恐畫工援筆寫，身長七尺有眉毫。   </p>   <p>    <font color=\"#FF6600\">     <b>贈翰林</b>    </font>    <br />    清重無過知內制，從前禮絕外庭人。看花在處多隨駕，召宴無時不及身。    <br />    馬自賜來騎覺穩，詩緣見徹語長新。應憐獨向名場苦，曾十餘年浪過春。   </p>   <p>    <font color=\"#FF6600\">     <b>頌德上賈常侍</b>    </font>    <br />    邊臣說使朝天子，發語轟然激夏雷。高節羽書期獨傳，分符絳郡滯長材。    <br />    啁啾鳥恐鷹鸇起，流散人歸父母來。自顧此身無所立，恭談祖德朵頤開。   </p>   <p>    <b>     <font color=\"#FF6600\">田將軍書院</font>    </b>    <br />    滿庭花木半新栽，石自平湖遠岸來。筍迸鄰家還長竹，地經山雨幾層苔。    <br />    井當深夜泉微上，閣入高秋戶盡開。行背曲江誰到此，琴書鎖著未朝回。   </p>   <p>    <b>     <font color=\"#FF6600\">投龐少尹</font>    </b>    <br />    閉戶息機搔白首，中庭一樹有清陰。年年不改風塵趣，日日轉多泉石心。    <br />    病起望山台上立，覺來聽雨燭前吟。龐公相識元和歲，眷分依依直至今。   </p>   <p>    <font color=\"#FF6600\">     <b>夏夜登南樓</b>    </font>    <br />    水岸寒樓帶月躋，夏林初見岳陽溪。一點新螢報秋信，不知何處是菩提。   </p>   <p>    <font color=\"#FF6600\">     <b>題青龍寺</b>    </font>    <br />    碣石山人一軸詩，終南山北數人知。擬看青龍寺裡月，待無一點夜雲時。   </p>   <p>    <font color=\"#FF6600\">     <b>贈李文通</b>    </font>    <br />    營當萬勝岡頭下，誓立千年不朽功。天子手擎新鉞斧，諫官請贈李文通。   </p>   <p>    <font color=\"#FF6600\">     <b>題虢州三堂贈吳郎中（一作題虢州吳郎中三堂）</b>    </font>    <br />    無窮草樹昔誰栽，新起臨湖白石台。半岸泥沙孤鶴立，三堂風雨四門開。    <br />    荷翻團露驚秋近，柳轉斜陽過水來。昨夜北樓堪朗詠，虢城初鎖月徘徊。   </p>   <p>    <b>     <font color=\"#FF6600\">送僧</font>    </b>    <br />    池上時時松雪落，焚香煙起見孤燈。靜夜憶誰來對坐，曲江南岸寺中僧。   </p>   <p>    <font color=\"#FF6600\">     <b>三月晦日贈劉評事</b>    </font>    <br />    三月正當三十日，風光別我苦吟身。共君今夜不須睡，未到曉鐘猶是春。   </p>   <p>    <b>     <font color=\"#FF6600\">送張道者</font>    </b>    <br />    新歲抱琴何處去，洛陽三十六峰西。生來未識山人面，不得一聽烏夜啼。   </p>   <p>    <font color=\"#FF6600\">     <b>題魚尊師院</b>    </font>    <br />    老子堂前花萬樹，先生曾見幾回春。夜煎白石平明吃，不擬教人哭此身。   </p>   <p>    <font color=\"#FF6600\">     <b>宿村家亭子（一作宿杜司空東亭，或題杜司戶亭子）</b>    </font>    <br />    床頭枕是溪中石，井底泉通竹下池。宿客未眠過夜半，獨聞山雨到來時。   </p>   <p>    <font color=\"#FF6600\">     <b>送稱上人</b>    </font>    <br />    歸蜀擬從巫峽過，何時得入舊房禪。寺中來後誰身化，起塔栽松向野田。   </p>   <p>    <font color=\"#FF6600\">     <b>楊秘書新居</b>    </font>    <br />    城角新居鄰靜寺，時從新閣上經樓。南山泉入宮中去，先向詩人門外流。   </p>   <p>    <font color=\"#FF6600\">     <b>聽樂山人彈易水</b>    </font>    <br />    朱絲絃底燕泉急，燕將雲孫白日彈。嬴氏歸山陵已掘，聲聲猶帶髮衝冠。   </p>   <p>    <b>     <font color=\"#FF6600\">經蘇秦墓</font>    </b>    <br />    沙埋古篆折碑文，六國興亡事繫君。今日淒涼無處說，亂山秋盡有寒雲。   </p>   <p>    <b>     <font color=\"#FF6600\">題戴勝</font>    </b>    <br />    星點花冠道士衣，紫陽宮女化身飛。能傳上界春消息，若到蓬山莫放歸。   </p>   <p>    <font color=\"#FF6600\">     <b>題隱者居</b>    </font>    <br />    雖有柴門常不關，片雲孤木伴身閒。猶嫌住久人知處，見擬移家更上山。   </p>   <p>    <b>     <font color=\"#FF6600\">哭孟東野</font>    </b>    <br />    蘭無香氣鶴無聲，哭盡秋天月不明。自從東野先生死，側近雲山得散行。   </p>   <p>    <font color=\"#FF6600\">     <b>過京索先生墳</b>    </font>    <br />    京索先生三尺墳，秋風漠漠吐寒雲。從來有恨君多哭，今日何人更哭君。   </p>   <p>    <font color=\"#FF6600\">     <b>客思</b>    </font>    <br />    促織聲尖尖似針，更深刺著旅人心。獨言獨語月明裡，驚覺眠童與宿禽。   </p>   <p>    <font color=\"#FF6600\">     <b>鹽池院觀鹿</b>    </font>    <br />    條峰五老勢相連，此鹿來從若個邊。別有野麋人不見，一生長飲白雲泉。   </p>   <p>    <font color=\"#FF6600\">     <b>黃鵠下太液池</b>    </font>    <br />    高飛空外鵠，下向禁中池。岸印行蹤淺，波搖立影危。    <br />    來從千里島，舞拂萬年枝。踉蹌孤風起，徘徊水沫移。    <br />    幽音清露滴，野性白雲隨。太液無彈射，靈禽翅不垂。   </p>   <p>    <b>     <font color=\"#FF6600\">代舊將</font>    </b>    <br />    舊事說如夢，誰當信老夫。戰場幾處在，部曲一人無。    <br />    落日收病馬，晴天曬陣圖。猶希聖朝用，自鑷白髭鬚。   </p>   <p>    <b>     <font color=\"#FF6600\">老將</font>    </b>    <br />    膽壯亂須白，金瘡蠹百骸。旌旗猶入夢，歌舞不開懷。    <br />    燕雀來鷹架，塵埃滿箭    <a target=\"_blank\" href=\"http://140.111.1.40/yitic/frc/frc15771.htm\">●</a>。自誇勳業重，開府是官階。   </p>   <p>    <b>     <font color=\"#FF6600\">春行</font>    </b>    <br />    去去行人遠，塵隨馬不窮。旅情斜日後，春色早煙中。    <br />    流水穿空館，閒花發故宮。舊鄉千里思，池上綠楊風。   </p>   <p>    <font color=\"#FF6600\">     <b>題鄭常侍廳前竹</b>    </font>    <br />    綠竹臨詩酒，嬋娟思不窮。亂枝低積雪，繁葉亞寒風。    <br />    蕭颯疑泉過，縈迴有徑通。侵庭根出土，隔壁筍成叢。    <br />    疏影紗窗外，清音寶瑟中。捲簾終日看，欹枕幾秋同。    <br />    萬頃歌王子，千竿伴阮公。露光憐片片，雨潤愛濛濛。    <br />    嶰谷蠻湖北，湘川灀水東。何如軒檻側，蒼翠裊長空。   </p>   <p>    <font color=\"#FF6600\">     <b>早行</b>    </font>    <br />    早起赴前程，鄰雞尚未鳴。主人燈下別，羸馬暗中行。    <br />    蹋石新霜滑，穿林宿鳥驚。遠山鐘動後，曙色漸分明。   </p>   <p>    <b>     <font color=\"#FF6600\">送人南歸</font>    </b>    <br />    分手向天涯，迢迢泛海波。雖然南地遠，見說北人多。    <br />    山暖花常發，秋深雁不過。炎方饒勝事，此去莫蹉跎。   </p>   <p>    <b>     <font color=\"#FF6600\">送人南遊</font>    </b>    <br />    此別天涯遠，孤舟泛海中。夜行常認火，帆去每因風。    <br />    蠻國人多富，炎方語不同。雁飛難度嶺，書信若為通。   </p>   <p>    <b>     <font color=\"#FF6600\">送道者</font>    </b>    <br />    獨向山中見，今朝又別離。一心無掛住，萬里獨何之。    <br />    到處絕煙火，逢人話古時。此行無弟子，白犬自相隨。   </p>   <p>    <font color=\"#FF6600\">     <b>風蟬</b>    </font>    <br />    風蟬旦夕鳴，伴葉送新聲。故里客歸盡，水邊身獨行。    <br />    噪軒高樹合，驚枕暮山橫。聽處無人見，塵埃滿甑生。   </p>   <p>    <font color=\"#FF6600\">     <b>清明日園林寄友人</b>    </font>    <br />    今日清明節，園林勝事偏。晴風吹柳絮，新火起廚煙。    <br />    杜草開三徑，文章憶二賢。幾時能命駕，對酒落花前。   </p>   <p>    <font color=\"#FF6600\">     <b>上杜駙馬</b>    </font>    <br />    玉山突兀壓乾坤，出得朱門入戟門。妻是九重天子女，身為一品令公孫。    <br />    鴛鴦殿裡參皇后，龍鳳堂前賀至尊。今日澧陽非久駐，佇為霖雨拜新恩。   </p>   <p>    <b>     <font color=\"#FF6600\">蓮峰歌</font>    </b>    <br />    錦礫潺湲玉溪水，曉來微雨籐花紫。冉冉山雞紅尾長，一聲樵斧驚飛起。    <br />    松剌梳空石差齒，煙香風軟人參蕊。陽崖一夢伴雲根，仙菌靈芝夢魂裡。   </p>   <p>    <b>     <font color=\"#FF6600\">壯士吟</font>    </b>    <br />    壯士不曾悲，悲即無回期。如何易水上，未歌先淚垂。   </p>   <p>    <b>     <font color=\"#FF6600\">題興化園亭</font>    </b>    <br />    破卻千家作一池，不栽桃李種薔薇。薔薇花落秋風起，荊棘滿庭君始知。   </p>   <p>    <b>     <font color=\"#FF6600\">竹</font>    </b>    <br />    籬外清陰接藥欄，曉風交戛碧琅玕。子猷沒後知音少，粉節霜筠漫歲寒。   </p>   <p>    <b>     <font color=\"#FF6600\">李斯井</font>    </b>    <br />    井存上蔡南門外，置此井時來相秦。斷綆數尋垂古甃，取將寒水是何人。   </p>   <p>    <b>     <font color=\"#FF6600\">題詩後</font>    </b>    <br />    二句三年得，一吟雙淚流。知音如不賞，歸臥故山秋。   </p>   <p>    <b>     <font color=\"#FF6600\">送友人之南陵</font>    </b>    <br />    莫歎徒勞向宦途，不群氣岸有誰如。南陵暫掌仇香印，北闕終行賈誼書。    <br />    好趁江山尋勝境，莫辭韋杜別幽居。少年躍馬同心使，免得詩中道跨驢。   </p>   <p>    <b>     <font color=\"#FF6600\">尋人不遇</font>    </b>    <br />    聞說到揚州，吹簫有舊遊。人來多不見，莫是上迷樓。   </p>   <p>    <b>     <font color=\"#FF6600\">尋隱者不遇（一作孫革訪羊尊師詩）</font>    </b>    <br />    松下問童子，言師採藥去。只在此山中，雲深不知處。   </p>   <p>    <font color=\"#FF6600\">     <b>行次漢上</b>    </font>    <br />    習家池沼草萋萋，嵐樹光中信馬蹄。漢主廟前湘水碧，一聲風角夕陽低。   </p>   <p>    <font color=\"#FF6600\">     <b>馬嵬</b>    </font>    <br />    長川幾處樹青青，孤驛危樓對翠屏。一自上皇惆悵後，至今來往馬蹄腥。   </p>   <p>    <font color=\"#FF6600\">     <b>冬夜送人</b>    </font>    <br />    平明走馬上村橋，花落梅溪雪未消。日短天寒愁送客，楚山無限路迢迢。   </p>   <p>    <font color=\"#FF6600\">     <b>赴南巴留別蘇台知己</b>    </font>    <br />    人過梅嶺上，歲歲北風寒。落日孤舟去，青山萬里看。    <br />    猿聲湘水靜，草色洞庭寬。已料生涯事，只應持釣竿。    <br />   </p>  </center> "}