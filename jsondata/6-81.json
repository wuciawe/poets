{"id":"6-81","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font color=\"#FF6600\" size=\"+3\">       <b>李白</b>      </font>     </strong>    </font>    <br />    <br />    （西元701～762）字太白，號青蓮居士，祖籍隴西成紀（今甘肅    <br />    省秦安縣），家居四川綿州（今四川省綿陽縣西南），為唐代著    <br />    名的大詩人。個性率真豪放，嗜酒好遊。玄宗時曾為翰林供奉，    <br />    後因得罪權貴，遭排擠而離開京城，最後病死當塗。其詩高妙清    <br />    逸，世稱為詩仙。與杜甫齊名，時人號稱李杜。著有李太白集。    <br />    亦稱為李太白。    <a href=\"#\" ng-click=\"aniLink(&apos;999-34&apos;)\">（今古奇觀第六卷）</a>    <br />    <br />    <b>     <font color=\"#FF6600\">古風</font>    </b>    <br />    大雅久不作，吾衰竟誰陳。王風委蔓草，戰國多荊榛。    <br />    龍虎相啖食，兵戈逮狂秦。正聲何微茫，哀怨起騷人。    <br />    揚馬激頹波，開流蕩無垠。廢興雖萬變，憲章亦已淪。    <br />    自從建安來，綺麗不足珍。聖代復元古，垂衣貴清真。    <br />    群才屬休明，乘運共躍鱗。文質相炳煥，眾星羅秋旻。    <br />    我志在刪述，垂輝映千春。希聖如有立，絕筆於獲麟。   </p>   <p>蟾蜍薄太清，蝕此瑤台月。圓光虧中天，金魄遂淪沒。    <br />    螮蝀入紫微，大明夷朝暉。浮雲隔兩曜，萬象昏陰霏。    <br />    蕭蕭長門宮，昔是今已非。桂蠹花不實，天霜下嚴威。    <br />    沈歎終永夕，感我涕沾衣。   </p>   <p>秦皇掃六合，虎視何雄哉。飛劍決浮雲，諸侯盡西來。    <br />    明斷自天啟，大略駕群才。收兵鑄金人，函谷正東開。    <br />    銘功會稽嶺，騁望琅琊台。刑徒七十萬，起土驪山隈。    <br />    尚採不死藥，茫然使心哀。連弩射海魚，長鯨正崔嵬。    <br />    額鼻象五嶽，揚波噴雲雷。鬐鬣蔽青天，何由睹蓬萊。    <br />    徐巿載秦女，樓船幾時回。但見三泉下，金棺葬寒灰。   </p>   <p>鳳飛九千仞，五章備彩珍。銜書且虛歸，空入周與秦。    <br />    橫絕歷四海，所居未得鄰。吾營紫河車，千載落風塵。    <br />    藥物秘海岳，采鉛青溪濱。時登大樓山，舉手望仙真。    <br />    羽駕滅去影，飆車絕回輪。尚恐丹液遲，志願不及申。    <br />    徒霜鏡中髮，羞彼鶴上人。桃李何處開，此花非我春。    <br />    唯應清都境，長與韓眾親。   </p>   <p>太白何蒼蒼，星辰上森列。去天三百里，邈爾與世絕。    <br />    中有綠髮翁，披雲臥松雪。不笑亦不語，冥棲在巖穴。    <br />    我來逢真人，長跪問寶訣。粲然啟玉齒，授以煉藥說。    <br />    銘骨傳其語，竦身已電滅。仰望不可及，蒼然五情熱。    <br />    吾將營丹砂，永與世人別。   </p>   <p>代馬不思越，越禽不戀燕。情性有所習，土風固其然。    <br />    昔別雁門關，今戍龍庭前。驚沙亂海日，飛雪迷胡天。    <br />    蟣虱生虎鶡，心魂逐旌旃。苦戰功不賞，忠誠難可宣。    <br />    誰憐李飛將，白首沒三邊。   </p>   <p>五鶴西北來，飛飛凌太清。仙人綠雲上，自道安期名。    <br />    兩兩白玉童，雙吹紫鸞笙。去影忽不見，回風送天聲。    <br />    我欲一問之，飄然若流星。願餐金光草，壽與天齊傾。   </p>   <p>咸陽二三月，宮柳黃金枝。綠幘誰家子，賣珠輕薄兒。    <br />    日暮醉酒歸，白馬驕且馳。意氣人所仰，冶遊方及時。    <br />    子雲不曉事，晚獻長楊辭。賦達身已老，草玄鬢若絲。    <br />    投閣良可歎，但為此輩嗤。   </p>   <p>莊周夢胡蝶，胡蝶為莊周。一體更變易，萬事良悠悠。    <br />    乃知蓬萊水，復作清淺流。青門種瓜人，舊日東陵侯。    <br />    富貴故如此，營營何所求。   </p>   <p>齊有倜儻生，魯連特高妙。明月出海底，一朝開光曜。    <br />    卻秦振英聲，後世仰末照。意輕千金贈，顧向平原笑。    <br />    吾亦澹蕩人，拂衣可同調。   </p>   <p>黃河走東溟，白日落西海。逝川與流光，飄忽不相待。    <br />    春容捨我去，秋髮已衰改。人生非寒松，年貌豈長在。    <br />    吾當乘雲螭，吸景駐光彩。   </p>   <p>松柏本孤直，難為桃李顏。昭昭嚴子陵，垂釣滄波間。    <br />    身將客星隱，心與浮雲閒。長揖萬乘君，還歸富春山。    <br />    清風灑六合，邈然不可攀。使我長歎息，冥棲岩石間。   </p>   <p>君平既棄世，世亦棄君平。觀變窮太易，探元化群生。    <br />    寂寞綴道論，空簾閉幽情。騶虞不虛來，鸑鷟有時鳴。    <br />    安知天漢上，白日懸高名。海客去已久，誰人測沉冥。   </p>   <p>胡關饒風沙，蕭索竟終古。木落秋草黃，登高望戎虜。    <br />    荒城空大漠，邊邑無遺堵。白骨橫千霜，嵯峨蔽榛莽。    <br />    借問誰凌虐，天驕毒威武。赫怒我聖皇，勞師事鼙鼓。    <br />    陽和變殺氣，發卒騷中土。三十六萬人，哀哀淚如雨。    <br />    且悲就行役，安得營農圃。不見征戍兒，豈知關山苦。    <br />    爭鋒徒死節。秉鉞皆庸豎。戰士死蒿萊。將軍獲圭組。    <br />    李牧今不在，邊人飼豺虎。   </p>   <p>燕昭延郭隗，遂築黃金台。劇辛方趙至，鄒衍復齊來。    <br />    奈何青雲士，棄我如塵埃。珠玉買歌笑，糟糠養賢才。    <br />    方知黃鶴舉，千里獨徘徊。   </p>   <p>寶劍雙蛟龍，雪花照芙蓉。精光射天地，雷騰不可沖。    <br />    一去別金匣，飛沉失相從。風胡滅已久，所以潛其鋒。    <br />    吳水深萬丈，楚山邈千重。雌雄終不隔，神物會當逢。   </p>   <p>金華牧羊兒，乃是紫煙客。我願從之遊，未去髮已白。    <br />    不知繁華子，擾擾何所迫。昆山採瓊蕊，可以煉精魄。   </p>   <p>天津三月時，千門桃與李。朝為斷腸花，暮逐東流水。    <br />    前水復後水，古今相續流。新人非舊人，年年橋上遊。    <br />    雞鳴海色動，謁帝羅公侯。月落西上陽，餘暉半城樓。    <br />    衣冠照雲日，朝下散皇州。鞍馬如飛龍，黃金絡馬頭。    <br />    行人皆辟易，志氣橫嵩丘。入門上高堂，列鼎錯珍羞。    <br />    香風引趙舞，清管隨齊謳。七十紫鴛鴦，雙雙戲庭幽。    <br />    行樂爭晝夜，自言度千秋。功成身不退，自古多愆尤。    <br />    黃犬空歎息，綠珠成釁仇。何如鴟夷子，散髮棹扁舟。   </p>   <p>西嶽蓮花山，迢迢見明星。素手把芙蓉，虛步躡太清。    <br />    霓裳曳廣帶，飄拂升天行。邀我登雲台，高揖衛叔卿。    <br />    恍恍與之去，駕鴻凌紫冥。俯視洛陽川，茫茫走胡兵。    <br />    流血塗野草，豺狼盡冠纓。   </p>   <p>昔我遊齊都，登華不注峰。茲山何峻秀，綠翠如芙蓉。    <br />    蕭颯古仙人，了知是赤松。借予一白鹿，自挾兩青龍。    <br />    含笑凌倒景，欣然願相從。   </p>   <p>泣與親友別，欲語再三咽。勖君青松心，努力保霜雪。    <br />    世路多險艱，白日欺紅顏。分手各千里，去去何時還。   </p>   <p>在世復幾時，倏如飄風度。空聞紫金經，白首愁相誤。    <br />    撫己忽自笑，沉吟為誰故。名利徒煎熬，安得閒餘步。    <br />    終留赤玉舄，東上蓬萊路。秦帝如我求，蒼蒼但煙霧。   </p>   <p>郢客吟白雪，遺響飛青天。徒勞歌此曲，舉世誰為傳。    <br />    試為巴人唱，和者乃數千。吞聲何足道，歎息空淒然。   </p>   <p>秦水別隴首，幽咽多悲聲。胡馬顧朔雪，躞蹀長嘶鳴。    <br />    感物動我心，緬然含歸情。昔視秋蛾飛，今見春蠶生。    <br />    裊裊桑柘葉，萋萋柳垂榮。急節謝流水，羈心搖懸旌。    <br />    揮涕且復去，惻愴何時平。   </p>   <p>秋露白如玉，團團下庭綠。我行忽見之，寒早悲歲促。    <br />    人生鳥過目，胡乃自結束。景公一何愚，牛山淚相續。    <br />    物苦不知足，得隴又望蜀。人心若波瀾，世路有屈曲。    <br />    三萬六千日，夜夜當秉燭。   </p>   <p>大車揚飛塵，亭午暗阡陌。中貴多黃金，連雲開甲宅。    <br />    路逢鬥雞者，冠蓋何輝赫。鼻息干虹蜺，行人皆怵惕。    <br />    世無洗耳翁，誰知堯與跖。   </p>   <p>世道日交喪，澆風散淳源。不採芳桂枝，反棲惡木根。    <br />    所以桃李樹，吐花竟不言。大運有興沒，群動爭飛奔。    <br />    歸來廣成子，去入無窮門。   </p>   <p>碧荷生幽泉，朝日艷且鮮。秋花冒綠水，密葉羅青煙。    <br />    秀色空絕世，馨香竟誰傳。坐看飛霜滿，凋此紅芳年。    <br />    結根未得所，願託華池邊。   </p>   <p>燕趙有秀色，綺樓青雲端。眉目艷皎月，一笑傾城歡。    <br />    常恐碧草晚，坐泣秋風寒。纖手怨玉琴，清晨起長歎。    <br />    焉得偶君子，共乘雙飛鸞。   </p>   <p>容顏若飛電，時景如飄風。草綠霜已白，日西月復東。    <br />    華鬢不耐秋，颯然成衰蓬。古來賢聖人，一一誰成功。    <br />    君子變猿鶴，小人為沙蟲。不及廣成子，乘雲駕輕鴻。   </p>   <p>三季分戰國，七雄成亂麻。王風何怨怒，世道終紛拏。    <br />    至人洞玄象，高舉凌紫霞。仲尼欲浮海，吾祖之流沙。    <br />    聖賢共淪沒，臨歧胡咄嗟。   </p>   <p>玄風變太古，道喪無時還。擾擾季葉人，雞鳴趨四關。    <br />    但識金馬門，誰知蓬萊山。白首死羅綺，笑歌無時閒。    <br />    綠酒哂丹液，青娥凋素顏。大儒揮金椎，琢之詩禮間。    <br />    蒼蒼三株樹，冥目焉能攀。   </p>   <p>鄭客西入關，行行未能已。白馬華山君，相逢平原裡。    <br />    璧遺鎬池君，明年祖龍死。秦人相謂曰，吾屬可去矣。    <br />    一往桃花源，千春隔流水。   </p>   <p>蓐收肅金氣，西陸弦海月。秋蟬號階軒，感物憂不歇。    <br />    良辰竟何許，大運有淪忽。天寒悲風生，夜久眾星沒。    <br />    惻惻不忍言，哀歌逮明發。   </p>   <p>北溟有巨魚，身長數千里。仰噴三山雪，橫吞百川水。    <br />    憑陵隨海運，燀赫因風起。吾觀摩天飛，九萬方未已。   </p>   <p>羽檄如流星，虎符合專城。喧呼救邊急，群鳥皆夜鳴。    <br />    白日曜紫微，三公運權衡。天地皆得一，澹然四海清。    <br />    借問此何為，答言楚征兵。渡瀘及五月，將赴雲南征。    <br />    怯卒非戰士，炎方難遠行。長號別嚴親，日月慘光晶。    <br />    泣盡繼以血，心摧兩無聲。困獸當猛虎，窮魚餌奔鯨。    <br />    千去不一回，投軀豈全生。如何舞干戚，一使有苗平。   </p>   <p>醜女來效顰，還家驚四鄰。壽陵失本步，笑殺邯鄲人。    <br />    一曲斐然子，彫蟲喪天真。棘刺造沐猴，三年費精神。    <br />    功成無所用，楚楚且華身。大雅思文王，頌聲久崩淪。    <br />    安得郢中質，一揮成斧斤。   </p>   <p>抱玉入楚國，見疑古所聞。良寶終見棄，徒勞三獻君。    <br />    直木忌先伐，芳蘭哀自焚。盈滿天所損，沉冥道為群。    <br />    東海沉碧水，西關乘紫雲。魯連及柱史，可以躡清芬。   </p>   <p>燕臣昔慟哭，五月飛秋霜。庶女號蒼天，震風擊齊堂。    <br />    精誠有所感，造化為悲傷。而我竟何辜，遠身金殿傍。    <br />    浮雲蔽紫闥，白日難回光。群沙穢明珠，眾草凌孤芳。    <br />    古來共歎息，流淚空沾裳。   </p>   <p>孤蘭生幽園，眾草共蕪沒。雖照陽春暉，復悲高秋月。    <br />    飛霜早淅瀝，綠艷恐休歇。若無清風吹，香氣為誰發。   </p>   <p>登高望四海，天地何漫漫。霜被群物秋，風飄大荒寒。    <br />    榮華東流水，萬事皆波瀾。白日掩徂輝，浮雲無定端。    <br />    梧桐巢燕雀，枳棘棲鴛鸞。且復歸去來，劍歌行路難。   </p>   <p>鳳饑不啄粟，所食唯琅玕。焉能與群雞，刺蹙爭一餐。    <br />    朝鳴昆丘樹，夕飲砥柱湍。歸飛海路遠，獨宿天霜寒。    <br />    幸遇王子晉，結交青雲端。懷恩未得報，感別空長歎。   </p>   <p>朝弄紫沂海，夕披丹霞裳。揮手折若木，拂此西日光。    <br />    雲臥遊八極，玉顏已千霜。飄飄入無倪，稽首祈上皇。    <br />    呼我遊太素，玉杯賜瓊漿。一餐歷萬歲，何用還故鄉。    <br />    永隨長風去，天外恣飄揚。   </p>   <p>搖裔雙白鷗，鳴飛滄江流。宜與海人狎，豈伊雲鶴儔。    <br />    寄形宿沙月，沿芳戲春洲。吾亦洗心者，忘機從爾遊。   </p>   <p>周穆八荒意，漢皇萬乘尊。淫樂心不極，雄豪安足論。    <br />    西海宴王母，北宮邀上元。瑤水聞遺歌，玉懷竟空言。    <br />    靈跡成蔓草，徒悲千載魂。   </p>   <p>綠蘿紛葳蕤，繚繞松柏枝。草木有所託，歲寒尚不移。    <br />    奈何夭桃色，坐歎葑菲詩。玉顏艷紅彩，雲髮非素絲。    <br />    君子恩已畢，賤妾將何為。   </p>   <p>八荒馳驚飆，萬物盡凋落。浮雲蔽頹陽，洪波振大壑。    <br />    龍鳳脫罔罟，飄搖將安託。去去乘白駒，空山詠場藿。   </p>   <p>一百四十年，國容何赫然。隱隱五鳳樓，峨峨橫三川。    <br />    王侯象星月，賓客如雲煙。鬥雞金宮裡，蹴踘瑤台邊。    <br />    舉動搖白日，指揮回青天。當途何翕忽，失路長棄捐。    <br />    獨有揚執戟，閉關草太玄。   </p>   <p>桃花開東園，含笑誇白日。偶蒙東風榮，生此艷陽質。    <br />    豈無佳人色，但恐花不實。宛轉龍火飛，零落早相失。    <br />    詎知南山松，獨立自蕭飋。   </p>   <p>秦皇按寶劍，赫怒震威神。逐日巡海右，驅石駕滄津。    <br />    徵卒空九宇，作橋傷萬人。但求蓬島藥，豈思農扈春。    <br />    力盡功不贍，千載為悲辛。   </p>   <p>美人出南國，灼灼芙蓉姿。皓齒終不發，芳心空自持。    <br />    由來紫宮女，共妒青蛾眉。歸去瀟湘沚，沉吟何足悲。   </p>   <p>宋國梧台東，野人得燕石。誇作天下珍，卻哂趙王璧。    <br />    趙璧無緇磷，燕石非貞真。流俗多錯誤，豈知玉與玟。   </p>   <p>殷後亂天紀，楚懷亦已昏。夷羊滿中野，菉葹盈高門。    <br />    比干諫而死，屈平竄湘源。虎口何婉孌，女嬃空嬋媛。    <br />    彭咸久淪沒，此意與誰論。   </p>   <p>青春流驚湍，朱明驟回薄。不忍看秋蓬，飄揚竟何託。    <br />    光風滅蘭蕙，白露灑葵藿。美人不我期，草木日零落。   </p>   <p>戰國何紛紛，兵戈亂浮雲。趙倚兩虎鬥，晉為六卿分。    <br />    奸臣欲竊位，樹黨自相群。果然田成子，一旦殺齊君。   </p>   <p>倚劍登高台，悠悠送春目。蒼榛蔽層丘，瓊草隱深谷。    <br />    鳳鳥鳴西海，欲集無珍木。鸒斯得所居，蒿下盈萬族。    <br />    晉風日已頹，窮途方慟哭。   </p>   <p>齊瑟彈東吟，秦弦弄西音。慷慨動顏魄，使人成荒淫。    <br />    彼美佞邪子，婉孌來相尋。一笑雙白璧，再歌千黃金。    <br />    珍色不貴道，詎惜飛光沉。安識紫霞客，瑤台鳴素琴。   </p>   <p>越客採明珠，提攜出南隅。清輝照海月，美價傾皇都。    <br />    獻君君按劍，懷寶空長吁。魚目復相哂，寸心增煩紆。   </p>   <p>羽族稟萬化，小大各有依。周周亦何辜，六翮掩不揮。    <br />    願銜眾禽翼，一向黃河飛。飛者莫我顧，歎息將安歸。   </p>   <p>我到巫山渚，尋古登陽台。天空彩雲滅，地遠清風來。    <br />    神女去已久，襄王安在哉。荒淫竟淪替，樵牧徒悲哀。   </p>   <p>惻惻泣路歧，哀哀悲素絲。路歧有南北，素絲易變移。    <br />    萬事固如此，人生無定期。田竇相傾奪，賓客互盈虧。    <br />    世途多翻覆，交道方嶮巇。斗酒強然諾，寸心終自疑。    <br />    張陳竟火滅，蕭朱亦星離。眾鳥集榮柯，窮魚守枯池。    <br />    嗟嗟失權客，勤問何所規。   </p>   <p>    <b>     <font color=\"#FF6600\">遠別離</font>    </b>    <br />    遠別離，古有皇英之二女，乃在洞庭之南，瀟湘之浦。    <br />    海水直下萬里深，誰人不言此離苦。日慘慘兮雲冥冥，猩猩啼煙兮鬼嘯雨。    <br />    我縱言之將何補，皇穹竊恐不照余之忠誠。    <br />    雲憑憑兮欲吼怒，堯舜當之亦禪禹。君失臣兮龍為魚，權歸臣兮鼠變虎。    <br />    或言堯幽囚，舜野死，九疑聯綿皆相似，重瞳孤墳竟何是。    <br />    帝子泣兮綠雲間，隨風波兮去無還。慟哭兮遠望，見蒼梧之深山。    <br />    蒼梧山崩湘水絕，竹上之淚乃可滅。   </p>   <p>    <b>     <font color=\"#FF6600\">公無渡河</font>    </b>    <br />    黃河西來決崑崙，咆哮萬里觸龍門。波滔天，堯咨嗟。    <br />    大禹理百川，兒啼不窺家。殺湍湮洪水，九州始蠶麻。    <br />    其害乃去，茫然風沙。被髮之叟狂而癡，清晨臨流欲奚為。    <br />    旁人不惜妻止之，公無渡河苦渡之。虎可搏，河難憑，公果溺死流海湄。    <br />    有長鯨白齒若雪山，公乎公乎掛罥於其間，箜篌所悲竟不還。   </p>   <p>    <b>     <font color=\"#FF6600\">蜀道難</font>    </b>    <br />    噫吁戲危乎高哉，蜀道之難難於上青天。蠶叢及魚鳧，開國何茫然。    <br />    爾來四萬八千歲，不與秦塞通人煙。西當太白有鳥道，可以橫絕峨眉顛。    <br />    地崩山摧壯士死，然後天梯石棧相鉤連。    <br />    上有六龍回日之高標，下有沖波逆折之回川。    <br />    黃鶴之飛尚不得過，猿猱欲度愁攀援。青泥何盤盤，百步九折縈巖巒。    <br />    捫參歷井仰脅息，以手撫膺坐長歎。問君西遊何時還，畏途巉巖不可攀。    <br />    但見悲鳥號古木，雄飛雌從繞林間。又聞子規啼夜月，愁空山。    <br />    蜀道之難難於上青天，使人聽此凋朱顏。    <br />    連峰去天不盈尺，枯松倒掛倚絕壁。飛湍瀑流爭喧豗，砯崖轉石萬壑雷。    <br />    其險也如此，嗟爾遠道之人胡為乎來哉。    <br />    劍閣崢嶸而崔嵬，一夫當關，萬夫莫開。所守或匪親，化為狼與豺。    <br />    朝避猛虎，夕避長蛇。磨牙吮血，殺人如麻。錦城雖云樂，不如早還家。    <br />    蜀道之難難於上青天，側身西望長咨嗟。   </p>   <p>    <b>     <font color=\"#FF6600\">梁甫吟</font>    </b>    <br />    長嘯梁甫吟，何時見陽春。君不見朝歌屠叟辭棘津，八十西來釣渭濱。    <br />    寧羞白髮照清水，逢時吐氣思經綸。廣張三千六百釣，風期暗與文王親。    <br />    大賢虎變愚不測，當年頗似尋常人。    <br />    君不見高陽酒徒起草中，長揖山東隆准公。    <br />    入門不拜騁雄辯，兩女輟洗來趨風。東下齊城七十二，指揮楚漢如旋蓬。    <br />    狂客落魄尚如此，何況壯士當群雄。我欲攀龍見明主，雷公砰訇震天鼓。    <br />    帝傍投壺多玉女，三時大笑開電光。倏爍晦冥起風雨，閶闔九門不可通。    <br />    以額扣關閽者怒，白日不照吾精誠，杞國無事憂天傾。    <br />    猰貐磨牙競人肉，騶虞不折生草莖。手接飛猱搏雕虎，側足焦原未言苦。    <br />    智者可卷愚者豪，世人見我輕鴻毛。力排南山三壯士，齊相殺之費二桃。    <br />    吳楚弄兵無劇孟，亞夫咍爾為徒勞。梁甫吟，梁甫吟，聲正悲。    <br />    張公兩龍劍，神物合有時。風雲感會起屠釣，大人嵲屼當安之。   </p>   <p>    <b>     <font color=\"#FF6600\">烏夜啼</font>    </b>    <br />    黃雲城邊烏欲棲，歸飛啞啞枝上啼。機中織錦秦川女，碧紗如煙隔窗語。    <br />    停梭悵然憶遠人，獨宿孤房淚如雨。   </p>   <p>    <b>     <font color=\"#FF6600\">烏棲曲</font>    </b>    <br />    姑蘇台上烏棲時，吳王宮裡醉西施。吳歌楚舞歡未畢，青山欲銜半邊日。    <br />    銀箭金壺漏水多，起看秋月墜江波。東方漸高奈樂何。   </p>   <p>    <b>     <font color=\"#FF6600\">戰城南</font>    </b>    <br />    去年戰桑乾源，今年戰蔥河道。洗兵條支海上波，放馬天山雪中草。    <br />    萬里長征戰，三軍盡衰老。匈奴以殺戮為耕作，古來唯見白骨黃沙田。    <br />    秦家築城避胡處，漢家還有烽火然。烽火然不息，征戰無已時。    <br />    野戰格鬥死，敗馬號鳴向天悲。烏鳶啄人腸，銜飛上掛枯樹枝。    <br />    士卒塗草莽，將軍空爾為。乃知兵者是凶器，聖人不得已而用之。   </p>   <p>    <b>     <font color=\"#FF6600\">將進酒</font>    </b>    <br />    君不見黃河之水天上來，奔流到海不復回。    <br />    君不見高堂明鏡悲白髮，朝如青絲暮成雪。    <br />    人生得意須盡歡，莫使金樽空對月。天生我材必有用，千金散盡還復來。    <br />    烹羊宰牛且為樂，會須一飲三百杯。岑夫子，丹丘生，將進酒，君莫停。    <br />    與君歌一曲，請君為我側耳聽。鐘鼓饌玉不足貴，但願長醉不願醒。    <br />    古來聖賢皆寂寞，惟有飲者留其名。陳王昔時宴平樂，斗酒十千恣歡謔。    <br />    主人何為言少錢，逕須沽取對君酌。    <br />    五花馬，千金裘，呼兒將出換美酒，與爾同銷萬古愁。   </p>   <p>    <b>     <font color=\"#FF6600\">行行遊且獵篇</font>    </b>    <br />    邊城兒，生年不讀一字書，但將遊獵誇輕趫。    <br />    胡馬秋肥宜白草，騎來躡影何矜驕。金鞭拂雪揮鳴鞘，半酣呼鷹出遠郊。    <br />    弓彎滿月不虛發，雙鶬迸落連飛髇。海邊觀者皆辟易，猛氣英風振沙磧。    <br />    儒生不及遊俠人，白首下帷復何益。   </p>   <p>    <b>     <font color=\"#FF6600\">飛龍引二首</font>    </b>    <br />    黃帝鑄鼎於荊山，煉丹砂。丹砂成黃金，騎龍飛上太清家。    <br />    雲愁海思令人嗟，宮中綵女顏如花。飄然揮手凌紫霞，從風縱體登鸞車。    <br />    登鸞車，侍軒轅，遨遊青天中，其樂不可言。   </p>   <p>鼎湖流水清且閒，軒轅去時有弓劍，古人傳道留其間。    <br />    後宮嬋娟多花顏，乘鸞飛煙亦不還，騎龍攀天造天關。    <br />    造天關，聞天語，長雲河車載玉女。載玉女，過紫皇，    <br />    紫皇乃賜白兔所搗之藥方，後天而老凋三光。    <br />    下視瑤池見王母，蛾眉蕭颯如秋霜。   </p>   <p>    <b>     <font color=\"#FF6600\">天馬歌</font>    </b>    <br />    天馬來出月支窟，背為虎文龍翼骨。嘶青雲，振綠髮，蘭筋權奇走滅沒。    <br />    騰崑崙，歷西極，四足無一蹶。雞鳴刷燕晡秣越，神行電邁躡慌惚。    <br />    天馬呼，飛龍趨，目明長庚臆雙鳧。尾如流星首渴烏，口噴紅光汗溝朱。    <br />    曾陪時龍躡天衢，羈金絡月照皇都。逸氣稜稜凌九區，白璧如山誰敢沽。    <br />    回頭笑紫燕，但覺爾輩愚。天馬奔，戀君軒，駷躍驚矯浮雲翻。    <br />    萬里足躑躅，遙瞻閶闔門。不逢寒風子，誰采逸景孫。    <br />    白雲在青天，丘陵遠崔嵬。鹽車上峻阪，倒行逆施畏日晚。    <br />    伯樂翦拂中道遺，少盡其力老棄之。願逢田子方，惻然為我悲。    <br />    雖有玉山禾，不能療苦饑。嚴霜五月凋桂枝，伏櫪銜冤摧兩眉。    <br />    請君贖獻穆天子，猶堪弄影舞瑤池。   </p>   <p>    <b>     <font color=\"#FF6600\">行路難三首</font>    </b>    <br />    金樽清酒斗十千，玉盤珍羞直萬錢。停杯投箸不能食，拔劍四顧心茫然。    <br />    欲渡黃河冰塞川，將登太行雪滿山。閒來垂釣碧溪上，忽復乘舟夢日邊。    <br />    行路難，行路難，多歧路，今安在。長風破浪會有時，直掛雲帆濟滄海。   </p>   <p>大道如青天，我獨不得出。羞逐長安社中兒，赤雞白狗賭梨栗。    <br />    彈劍作歌奏苦聲，曳裾王門不稱情。淮陰市井笑韓信，漢朝公卿忌賈生。    <br />    君不見昔時燕家重郭隗，擁篲折節無嫌猜。    <br />    劇辛樂毅感恩分，輸肝剖膽效英才。    <br />    昭王白骨縈爛草，誰人更掃黃金台。行路難，歸去來。   </p>   <p>有耳莫洗穎川水，有口莫食首陽蕨。含光混世貴無名，何用孤高比雲月。    <br />    吾觀自古賢達人，功成不退皆殞身。子胥既棄吳江上，屈原終投湘水濱。    <br />    陸機雄才豈自保，李斯稅駕苦不早。華亭鶴唳詎可聞，上蔡蒼鷹何足道。    <br />    君不見吳中張翰稱達生，秋風忽憶江東行。    <br />    且樂生前一杯酒，何須身後千載名。   </p>   <p>    <b>     <font color=\"#FF6600\">長相思</font>    </b>    <br />    長相思，在長安。絡緯秋啼金井闌，微霜淒淒簟色寒。    <br />    孤燈不明思欲絕，捲帷望月空長歎，美人如花隔雲端。    <br />    上有青冥之長天，下有淥水之波瀾。天長路遠魂飛苦，    <br />    夢魂不到關山難。長相思，摧心肝。   </p>   <p>    <b>     <font color=\"#FF6600\">上留田行</font>    </b>    <br />    行至上留田，孤墳何崢嶸。積此萬古恨，春草不復生。    <br />    悲風四邊來，腸斷白楊聲。借問誰家地，埋沒蒿里塋。    <br />    古老向余言，言是上留田，蓬科馬鬣今已平。    <br />    昔之弟死兄不葬，他人於此舉銘旌。一鳥死，百鳥鳴。    <br />    一獸走，百獸驚。桓山之禽別離苦，欲去迴翔不能徵。    <br />    田氏倉卒骨肉分，青天白日摧紫荊。交柯之木本同形，東枝憔悴西枝榮。    <br />    無心之物尚如此，參商胡乃尋天兵。孤竹延陵，讓國揚名。    <br />    高風緬邈，頹波激清。尺布之謠，塞耳不能聽。   </p>   <p>    <b>     <font color=\"#FF6600\">春日行</font>    </b>    <br />    深宮高樓入紫清，金作蛟龍盤繡楹。佳人當窗弄白日，弦將手語彈鳴箏。    <br />    春風吹落君王耳，此曲乃是升天行。因出天池泛蓬瀛，樓船蹙沓波浪驚。    <br />    三千雙蛾獻歌笑，撾鐘考鼓宮殿傾，萬姓聚舞歌太平。我無為，人自寧。    <br />    三十六帝欲相迎，仙人飄翩下雲軿。帝不去，留鎬京。    <br />    安能為軒轅，獨往入窅冥。小臣拜獻南山壽，陛下萬古垂鴻名。   </p>   <p>    <b>     <font color=\"#FF6600\">前有一樽酒行二首</font>    </b>    <br />    春風東來忽相過，金樽淥酒生微波。落花紛紛稍覺多，美人欲醉朱顏酡。    <br />    青軒桃李能幾何，流光欺人忽蹉跎。    <br />    君起舞，日西夕。當年意氣不肯平，白髮如絲歎何益。   </p>   <p>琴奏龍門之綠桐，玉壺美酒清若空。催弦拂柱與君飲，看朱成碧顏始紅。    <br />    胡姬貌如花，當壚笑春風。笑春風，舞羅衣，君今不醉將安歸。   </p>   <p>    <b>     <font color=\"#FF6600\">夜坐吟</font>    </b>    <br />    冬夜夜寒覺夜長，沉吟久坐坐北堂。冰合井泉月入閨，金缸青凝照悲啼。    <br />    金缸滅，啼轉多。掩妾淚，聽君歌。歌有聲，妾有情。情聲合，兩無違。    <br />    一語不入意，從君萬曲梁塵飛。   </p>   <p>    <b>     <font color=\"#FF6600\">野田黃雀行</font>    </b>    <br />    遊莫逐炎洲翠，棲莫近吳宮燕。吳宮火起焚巢窠，炎洲逐翠遭網羅。    <br />    蕭條兩翅蓬蒿下，縱有鷹鸇奈若何。   </p>   <p>    <b>     <font color=\"#FF6600\">箜篌謠</font>    </b>    <br />    攀天莫登龍，走山莫騎虎。貴賤結交心不移，唯有嚴陵及光武。    <br />    周公稱大聖，管蔡寧相容。    <br />    漢謠一斗粟，不與淮南舂。兄弟尚路人，吾心安所從。    <br />    他人方寸間，山海幾千重。輕言託朋友，對面九疑峰。    <br />    開花必早落，桃李不如松。管鮑久已死，何人繼其蹤。   </p>   <p>    <b>     <font color=\"#FF6600\">雉朝飛</font>    </b>    <br />    麥隴青青三月時，白雉朝飛挾兩雌。錦衣繡翼何離褷，犢牧採薪感之悲。    <br />    春天和，白日暖。啄食飲泉勇氣滿，爭雄斗死繡頸斷。    <br />    雉子班奏急管弦，傾心酒美盡玉碗。枯楊枯楊爾生稊，我獨七十而孤棲。    <br />    彈弦寫恨意不盡，瞑目歸黃泥。   </p>   <p>    <b>     <font color=\"#FF6600\">上雲樂</font>    </b>    <br />    金天之西，白日所沒。康老胡雛，生彼月窟。巉巖容儀，戍削風骨。    <br />    碧玉炅炅雙目瞳，黃金拳拳兩鬢紅。華蓋垂下睫，嵩岳臨上唇。    <br />    不睹詭譎貌，豈知造化神。大道是文康之嚴父，元氣乃文康之老親。    <br />    撫頂弄盤古，推車轉天輪。雲見日月初生時，鑄冶火精與水銀。    <br />    陽烏未出谷，顧兔半藏身。女媧戲黃土，團作愚下人。    <br />    散在六合間，濛濛若沙塵。生死了不盡，誰明此胡是仙真。    <br />    西海栽若木，東溟植扶桑。別來幾多時，枝葉萬里長。    <br />    中國有七聖，半路頹洪荒。陛下應運起，龍飛入咸陽。    <br />    赤眉立盆子，白水興漢光。叱吒四海動，洪濤為簸揚。    <br />    舉足蹋紫微，天關自開張。老胡感至德，東來進仙倡。    <br />    五色師子，九苞鳳凰。是老胡雞犬，鳴舞飛帝鄉。    <br />    淋漓颯沓，進退成行。能胡歌，獻漢酒。跪雙膝，立兩肘。    <br />    散花指天舉素手。拜龍顏，獻聖壽。北斗戾，南山摧。    <br />    天子九九八十一萬歲，長傾萬歲杯。   </p>   <p>    <b>     <font color=\"#FF6600\">白鳩辭（一作夷則格上白鳩拂舞辭）</font>    </b>    <br />    鏗鳴鐘，考朗鼓。歌白鳩，引拂舞。白鳩之白誰與鄰，霜衣雪襟誠可珍。    <br />    含哺七子能平均。食不噎，性安馴。首農政，鳴陽春。    <br />    天子刻玉杖，鏤形賜耆人。白鷺之白非純真，外潔其色心匪仁。    <br />    闕五德，無司晨，胡為啄我葭下之紫鱗。鷹鸇雕鶚，貪而好殺。    <br />    鳳凰雖大聖，不願以為臣。   </p>   <p>    <b>     <font color=\"#FF6600\">日出行（一作日出入行）</font>    </b>    <br />    日出東方隈，似從地底來。歷天又入海，六龍所捨安在哉。    <br />    其始與終古不息，人非元氣安得與之久徘徊。    <br />    草不謝榮於春風，木不怨落於秋天。誰揮鞭策驅四運，萬物興歇皆自然。    <br />    羲和羲和，汝奚汩沒於荒淫之波。魯陽何德，駐景揮戈。    <br />    逆道違天，矯誣實多。吾將囊括大塊，浩然與溟涬同科。   </p>   <p>    <b>     <font color=\"#FF6600\">胡無人</font>    </b>    <br />    嚴風吹霜海草凋，筋干精堅胡馬驕。漢家戰士三十萬，將軍兼領霍嫖姚。    <br />    流星白羽腰間插，劍花秋蓮光出匣。天兵照雪下玉關，虜箭如沙射金甲。    <br />    雲龍風虎盡交回，太白入月敵可摧。敵可摧，旄頭滅，履胡之腸涉胡血。    <br />    懸胡青天上，埋胡紫塞傍。胡無人，漢道昌。   </p>   <p>    <b>     <font color=\"#FF6600\">北風行</font>    </b>    <br />    燭龍棲寒門，光曜猶旦開。日月照之何不及此，唯有北風號怒天上來。    <br />    燕山雪花大如席，片片吹落軒轅台。幽州思婦十二月，停歌罷笑雙蛾摧。    <br />    倚門望行人，念君長城苦寒良可哀。別時提劍救邊去，遺此虎紋金鞞    <a target=\"_blank\" href=\"http://140.111.1.40/yitic/frc/frc15771.htm\">●</a>。    <br />    中有一雙白羽箭，蜘蛛結網生塵埃。箭空在，人今戰死不復回。    <br />    不忍見此物，焚之已成灰。黃河捧土尚可塞，北風雨雪恨難裁。   </p>   <p>    <b>     <font color=\"#FF6600\">俠客行</font>    </b>    <br />    趙客縵胡纓，吳鉤霜雪明。銀鞍照白馬，颯沓如流星。    <br />    十步殺一人，千里不留行。事了拂衣去，深藏身與名。    <br />    閒過信陵飲，脫劍膝前橫。將炙啖朱亥，持觴勸侯嬴。    <br />    三杯吐然諾，五嶽倒為輕。眼花耳熱後，意氣素霓生。    <br />    救趙揮金槌，邯鄲先震驚。千秋二壯士，烜赫大梁城。    <br />    縱死俠骨香，不慚世上英。誰能書閤下，白首太玄經。   </p>   <p>    <b>     <font color=\"#FF6600\">關山月</font>    </b>    <br />    明月出天山，蒼茫雲海間。長風幾萬里，吹度玉門關。    <br />    漢下白登道，胡窺青海灣。由來征戰地，不見有人還。    <br />    戍客望邊色，思歸多苦顏。高樓當此夜，歎息未應閒。   </p>   <p>    <b>     <font color=\"#FF6600\">獨漉篇</font>    </b>    <br />    獨漉水中泥，水濁不見月。不見月尚可，水深行人沒。    <br />    越鳥從南來，胡鷹亦北渡。我欲彎弓向天射，惜其中道失歸路。    <br />    落葉別樹，飄零隨風。客無所託，悲與此同。    <br />    羅幃舒卷，似有人開。明月直入，無心可猜。    <br />    雄劍掛壁，時時龍鳴。不斷犀象，繡澀苔生。    <br />    國恥未雪，何由成名。神鷹夢澤，不顧鴟鳶。    <br />    為君一擊，鵬摶九天。   </p>   <p>    <b>     <font color=\"#FF6600\">登高丘而望遠</font>    </b>    <br />    登高丘，望遠海。六鰲骨已霜，三山流安在。    <br />    扶桑半摧折，白日沈光彩。銀台金闕如夢中，秦皇漢武空相待。    <br />    精衛費木石，黿鼉無所憑。君不見驪山茂陵盡灰滅，牧羊之子來攀登。    <br />    盜賊劫寶玉，精靈竟何能。窮兵黷武今如此，鼎湖飛龍安可乘。   </p>   <p>    <b>     <font color=\"#FF6600\">陽春歌</font>    </b>    <br />    長安白日照春空，綠楊結煙垂裊風。披香殿前花始紅，流芳髮色繡戶中。    <br />    繡戶中，相經過。飛燕皇后輕身舞，紫宮夫人絕世歌。    <br />    聖君三萬六千日，歲歲年年奈樂何。   </p>   <p>    <b>     <font color=\"#FF6600\">楊叛兒</font>    </b>    <br />    君歌楊叛兒，妾勸新豐酒。何許最關人，烏啼白門柳。    <br />    烏啼隱楊花，君醉留妾家。博山爐中沉香火，雙煙一氣凌紫霞。   </p>   <p>    <b>     <font color=\"#FF6600\">雙燕離</font>    </b>    <br />    雙燕復雙燕，雙飛令人羨。玉樓珠閣不獨棲，金窗繡戶長相見。    <br />    柏梁失火去，因入吳王宮。吳宮又焚蕩，雛盡巢亦空。    <br />    憔悴一身在，孀雌憶故雄。雙飛難再得，傷我寸心中。   </p>   <p>    <b>     <font color=\"#FF6600\">山人勸酒</font>    </b>    <br />    蒼蒼雲松，落落綺皓。春風爾來為阿誰，蝴蝶忽然滿芳草。    <br />    秀眉霜雪顏桃花，骨青髓綠長美好。稱是秦時避世人，勸酒相歡不知老。    <br />    各守麋鹿志，恥隨龍虎爭。欻起佐太子，漢王乃復驚。    <br />    顧謂戚夫人，彼翁羽翼成。歸來商山下，泛若雲無情。    <br />    舉觴酹巢由，洗耳何獨清。浩歌望嵩岳，意氣還相傾。   </p>   <p>    <b>     <font color=\"#FF6600\">于闐採花</font>    </b>    <br />    于闐採花人，自言花相似。明妃一朝西入胡，胡中美女多羞死。    <br />    乃知漢地多名姝，胡中無花可方比。丹青能令丑者妍，無鹽翻在深宮裡。    <br />    自古妒蛾眉，胡沙埋皓齒。   </p>   <p>    <b>     <font color=\"#FF6600\">鞠歌行</font>    </b>    <br />    玉不自言如桃李，魚目笑之卞和恥。楚國青蠅何太多，連城白璧遭讒毀。    <br />    荊山長號泣血人，忠臣死為刖足鬼。聽曲知甯戚，夷吾因小妻。    <br />    秦穆五羊皮，買死百里奚。洗拂青雲上，當時賤如泥。    <br />    朝歌鼓刀叟，虎變磻溪中。一舉釣六合，遂荒營丘東。    <br />    平生渭水曲，誰識此老翁。奈何今之人，雙目送飛鴻。   </p>   <p>    <b>     <font color=\"#FF6600\">幽澗泉</font>    </b>    <br />    拂彼白石，彈吾素琴。幽澗愀兮流泉深，善手明徽高張清。    <br />    心寂歷似千古，松颼飀兮萬尋。中見愁猿弔影而危處兮，叫秋木而長吟。    <br />    客有哀時失職而聽者，淚淋浪以沾襟。乃緝商綴羽，潺湲成音。    <br />    吾但寫聲發情於妙指，殊不知此曲之古今。幽澗泉，鳴深林。   </p>   <p>    <b>     <font color=\"#FF6600\">王昭君二首</font>    </b>    <br />    漢家秦地月，流影照明妃。一上玉關道，天涯去不歸。    <br />    漢月還從東海出，明妃西嫁無來日。燕支長寒雪作花，蛾眉憔悴沒胡沙。    <br />    生乏黃金枉圖畫，死留青塚使人嗟。昭君拂玉鞍，上馬啼紅頰。    <br />    今日漢宮人，明朝胡地妾。   </p>   <p>    <b>     <font color=\"#FF6600\">中山孺子妾歌</font>    </b>    <br />    中山孺子妾，特以色見珍。雖然不如延年妹，亦是當時絕世人。    <br />    桃李出深井，花艷驚上春。一貴復一賤，關天豈由身。    <br />    芙蓉老秋霜，團扇羞網塵。戚姬髡髮入舂市，萬古共悲辛。   </p>   <p>    <b>     <font color=\"#FF6600\">荊州歌</font>    </b>    <br />    白帝城邊足風波，瞿塘五月誰敢過。    <br />    荊州麥熟繭成蛾，繰絲憶君頭緒多。撥谷飛鳴奈妾何。   </p>   <p>    <b>     <font color=\"#FF6600\">雉子斑（一作設辟邪伎鼓吹雉子斑曲辭）</font>    </b>    <br />    辟邪伎作鼓吹驚，雉子班之奏曲成，喔咿振迅欲飛鳴。    <br />    扇錦翼，雄風生。雙雌同飲啄，趫悍誰能爭。    <br />    乍向草中耿介死，不求黃金籠下生。天地至廣大，何惜遂物情。    <br />    善卷讓天子，務光亦逃名。所貴曠士懷，朗然合太清。   </p>   <p>    <b>     <font color=\"#FF6600\">相逢行</font>    </b>    <br />    相逢紅塵內，高揖黃金鞭。萬戶垂楊裡，君家阿那邊。   </p>   <p>    <b>     <font color=\"#FF6600\">有所思（一作古有所思行）</font>    </b>    <br />    我思仙人乃在碧海之東隅。海寒多天風，白波連山倒蓬壺。    <br />    長鯨噴湧不可涉，撫心茫茫淚如珠。西來青鳥東飛去，願寄一書謝麻姑。   </p>   <p>    <b>     <font color=\"#FF6600\">久別離</font>    </b>    <br />    別來幾春未還家，玉窗五見櫻桃花。況有錦字書，開緘使人嗟。    <br />    至此腸斷彼心絕。雲鬟綠鬢罷梳結，愁如回飆亂白雪。    <br />    去年寄書報陽台，今年寄書重相催。東風兮東風，為我吹行雲使西來。    <br />    待來竟不來，落花寂寂委青苔。   </p>   <p>    <b>     <font color=\"#FF6600\">白頭吟</font>    </b>    <br />    錦水東北流，波蕩雙鴛鴦。雄巢漢宮樹，雌弄秦草芳。    <br />    寧同萬死碎綺翼，不忍雲間兩分張。此時阿嬌正嬌妒，獨坐長門愁日暮。    <br />    但願君恩顧妾深，豈惜黃金買詞賦。相如作賦得黃金，丈夫好新多異心。    <br />    一朝將聘茂陵女，文君因贈白頭吟。東流不作西歸水，落花辭條羞故林。    <br />    兔絲固無情，隨風任傾倒。誰使女蘿枝，而來強縈抱。    <br />    兩草猶一心，人心不如草。莫捲龍鬚席，從他生網絲。    <br />    且留琥珀枕，或有夢來時。覆水再收豈滿杯，棄妾已去難重回。    <br />    古來得意不相負，只今惟見青陵台。   </p>   <p>    <b>     <font color=\"#FF6600\">採蓮曲</font>    </b>    <br />    若耶溪傍採蓮女，笑隔荷花共人語。日照新妝水底明，風飄香袂空中舉。    <br />    岸上誰家遊冶郎，三三五五映垂楊。紫騮嘶入落花去，見此踟躕空斷腸。   </p>   <p>    <b>     <font color=\"#FF6600\">臨江王節士歌</font>    </b>    <br />    洞庭白波木葉稀，燕鴻始入吳雲飛。吳雲寒，燕鴻苦。    <br />    風號沙宿瀟湘浦，節士悲秋淚如雨。白日當天心，照之可以事明主。    <br />    壯士憤，雄風生。安得倚天劍，跨海斬長鯨。   </p>   <p>    <b>     <font color=\"#FF6600\">司馬將軍歌（以代隴上健兒陳安）</font>    </b>    <br />    狂風吹古月，竊弄章華台。北落明星動光彩，南征猛將如雲雷。    <br />    手中電擊倚天劍，直斬長鯨海水開。我見樓船壯心目，頗似龍驤下三蜀。    <br />    揚兵習戰張虎旗，江中白浪如銀屋。身居玉帳臨河魁，紫髯若戟冠崔嵬。    <br />    細柳開營揖天子，始知灞上為嬰孩。羌笛橫吹阿嚲回，向月樓中吹落梅。    <br />    將軍自起舞長劍，壯士呼聲動九垓。功成獻凱見明主，丹青畫像麒麟台。   </p>   <p>    <b>     <font color=\"#FF6600\">君道曲（梁之雅歌有五篇，今作一章）</font>    </b>    <br />    大君若天覆，廣運無不至。軒後爪牙嘗先太山稽，如心之使臂。    <br />    小白鴻翼於夷吾，劉葛魚水本無二。土校可成牆，積德為厚地。   </p>   <p>    <b>     <font color=\"#FF6600\">結襪子</font>    </b>    <br />    燕南壯士吳門豪，築中置鉛魚隱刀。感君恩重許君命，太山一擲輕鴻毛。   </p>   <p>    <b>     <font color=\"#FF6600\">結客少年場行</font>    </b>    <br />    紫燕黃金瞳，啾啾搖綠騣。平明相馳逐，結客洛門東。    <br />    少年學劍術，凌轢白猿公。珠袍曳錦帶，匕首插吳鴻。    <br />    由來萬夫勇，挾此生雄風。託交從劇孟，買醉入新豐。    <br />    笑盡一杯酒，殺人都市中。羞道易水寒，從令日貫虹。    <br />    燕丹事不立，虛沒秦帝宮。舞陽死灰人，安可與成功。   </p>   <p>    <b>     <font color=\"#FF6600\">長干行二首（下篇一作張潮。黃庭堅作李益詩）</font>    </b>    <br />    妾髮初覆額，折花門前劇。郎騎竹馬來，繞床弄青梅。    <br />    同居長干里，兩小無嫌猜。十四為君婦，羞顏未嘗開。    <br />    低頭向暗壁，千喚不一回。十五始展眉，願同塵與灰。    <br />    常存抱柱信，豈上望夫台。十六君遠行，瞿塘灩澦堆。    <br />    五月不可觸，猿聲天上哀。門前遲行跡，一一生綠苔。    <br />    苔深不能掃，落葉秋風早。八月胡蝶來，雙飛西園草。    <br />    感此傷妾心，坐愁紅顏老。早晚下三巴，預將書報家。    <br />    相迎不道遠，直至長風沙。   </p>   <p>憶妾深閨裡，煙塵不曾識。嫁與長干人，沙頭候風色。    <br />    五月南風興，思君下巴陵。八月西風起，想君發揚子。    <br />    去來悲如何，見少離別多。湘潭幾日到，妾夢越風波。    <br />    昨夜狂風度，吹折江頭樹。淼淼暗無邊，行人在何處。    <br />    好乘浮雲驄，佳期蘭渚東。鴛鴦綠蒲上，翡翠錦屏中。    <br />    自憐十五餘，顏色桃花紅。那作商人婦，愁水復愁風。   </p>   <p>    <b>     <font color=\"#FF6600\">古朗月行</font>    </b>    <br />    小時不識月，呼作白玉盤。又疑瑤台鏡，飛在白雲端。    <br />    仙人垂兩足，桂樹作團團。白兔搗藥成，問言與誰餐。    <br />    蟾蜍蝕圓影，大明夜已殘。羿昔落九烏，天人清且安。    <br />    陰精此淪惑，去去不足觀。憂來其如何，淒愴摧心肝。   </p>   <p>    <b>     <font color=\"#FF6600\">上之回</font>    </b>    <br />    三十六離宮，樓台與天通。閣道步行月，美人愁煙空。    <br />    恩疏寵不及，桃李傷春風。淫樂意何極，金輿向回中。    <br />    萬乘出黃道，千旗揚彩虹。前軍細柳北，後騎甘泉東。    <br />    豈問渭川老，寧邀襄野童。但慕瑤池宴，歸來樂未窮。   </p>   <p>    <b>     <font color=\"#FF6600\">獨不見</font>    </b>    <br />    白馬誰家子，黃龍邊塞兒。天山三丈雪，豈是遠行時。    <br />    春蕙忽秋草，莎雞鳴西池。風摧寒棕響，月入霜閨悲。    <br />    憶與君別年，種桃齊蛾眉。桃今百餘尺，花落成枯枝。    <br />    終然獨不見，流淚空自知。   </p>   <p>    <b>     <font color=\"#FF6600\">白紵辭三首</font>    </b>    <br />    揚清歌，髮皓齒，北方佳人東鄰子。且吟白紵停綠水，長袖拂面為君起。    <br />    寒雲夜捲霜海空，胡風吹天飄塞鴻。玉顏滿堂樂未終，館娃日落歌吹濛。   </p>   <p>月寒江清夜沉沉，美人一笑千黃金。垂羅舞縠揚哀音，郢中白雪且莫吟。    <br />    子夜吳歌動君心。動君心，冀君賞。願作天池雙鴛鴦，一朝飛去青雲上。   </p>   <p>吳刀剪綵縫舞衣，明妝麗服奪春暉。揚眉轉袖若雪飛，傾城獨立世所稀。    <br />    激楚結風醉忘歸，高堂月落燭已微，玉釵掛纓君莫違。   </p>   <p>    <b>     <font color=\"#FF6600\">鳴雁行</font>    </b>    <br />    胡雁鳴，辭燕山，昨發委羽朝度關。    <br />    一一銜蘆枝，南飛散落天地間，連行接翼往復還。    <br />    客居煙波寄湘吳，凌霜觸雪毛體枯。    <br />    畏逢矰繳驚相呼，聞弦虛墜良可吁。君更彈射何為乎。   </p>   <p>    <b>     <font color=\"#FF6600\">妾薄命</font>    </b>    <br />    漢帝寵阿嬌，貯之黃金屋。咳唾落九天，隨風生珠玉。    <br />    寵極愛還歇，妒深情卻疏。長門一步地，不肯暫回車。    <br />    雨落不上天，水覆難再收。君情與妾意，各自東西流。    <br />    昔日芙蓉花，今成斷根草。以色事他人，能得幾時好。   </p>   <p>    <b>     <font color=\"#FF6600\">幽州胡馬客歌</font>    </b>    <br />    幽州胡馬客，綠眼虎皮冠。笑拂兩隻箭，萬人不可干。    <br />    彎弓若轉月，白雁落雲端。雙雙掉鞭行，遊獵向樓蘭。    <br />    出門不顧後，報國死何難。天驕五單于，狼戾好凶殘。    <br />    牛馬散北海，割鮮若虎餐。雖居燕支山，不道朔雪寒。    <br />    婦女馬上笑，顏如赬玉盤。翻飛射鳥獸，花月醉雕鞍。    <br />    旄頭四光芒，爭戰若蜂攢。白刃灑赤血，流沙為之丹。    <br />    名將古誰是，疲兵良可歎。何時天狼滅，父子得閒安。   </p>   <p>    <b>     <font color=\"#FF6600\">門有車馬客行</font>    </b>    <br />    門有車馬賓，金鞍曜朱輪。謂從丹霄落，乃是故鄉親。    <br />    呼兒掃中堂，坐客論悲辛。對酒兩不飲，停觴淚盈巾。    <br />    歎我萬里遊，飄飄三十春。空談帝王略，紫綬不掛身。    <br />    雄劍藏玉匣，陰符生素塵。廓落無所合，流離湘水濱。    <br />    借問宗黨間，多為泉下人。生苦百戰役，死託萬鬼鄰。    <br />    北風揚胡沙，埋翳周與秦。大運且如此，蒼穹寧匪仁。    <br />    惻愴竟何道，存亡任大鈞。   </p>   <p>    <b>     <font color=\"#FF6600\">君子有所思行</font>    </b>    <br />    紫閣連終南，青冥天倪色。憑崖望咸陽，宮闕羅北極。    <br />    萬井驚畫出，九衢如弦直。渭水銀河清，橫天流不息。    <br />    朝野盛文物，衣冠何翕赩。廄馬散連山，軍容威絕域。    <br />    伊皋運元化，衛霍輸筋力。歌鐘樂未休，榮去老還逼。    <br />    圓光過滿缺，太陽移中昃。不散東海金，何爭西飛匿。    <br />    無作牛山悲，惻愴淚沾臆。   </p>   <p>    <b>     <font color=\"#FF6600\">東海有勇婦（代關中有賢女）</font>    </b>    <br />    梁山感杞妻，慟哭為之傾。金石忽暫開，都由激深情。    <br />    東海有勇婦，何慚蘇子卿。學劍越處子，超然若流星。    <br />    損軀報夫仇，萬死不顧生。白刃耀素雪，蒼天感精誠。    <br />    十步兩躩躍，三呼一交兵。斬首掉國門，蹴踏五藏行。    <br />    豁此伉儷憤，粲然大義明。北海李使君，飛章奏天庭。    <br />    捨罪警風俗，流芳播滄瀛。名在列女籍，竹帛已光榮。    <br />    淳於免詔獄，漢主為緹縈。津妾一棹歌，脫父於嚴刑。    <br />    十子若不肖，不如一女英。豫讓斬空衣，有心竟無成。    <br />    要離殺慶忌，壯夫所素輕。妻子亦何辜，焚之買虛聲。    <br />    豈如東海婦，事立獨揚名。   </p>   <p>    <b>     <font color=\"#FF6600\">黃葛篇</font>    </b>    <br />    黃葛生洛溪，黃花自綿冪。青煙蔓長條，繚繞幾百尺。    <br />    閨人費素手，采緝作絺綌。縫為絕國衣，遠寄日南客。    <br />    蒼梧大火落，暑服莫輕擲。此物雖過時，是妾手中跡。   </p>   <p>    <b>     <font color=\"#FF6600\">白馬篇</font>    </b>    <br />    龍馬花雪毛，金鞍五陵豪。秋霜切玉劍，落日明珠袍。    <br />    鬥雞事萬乘，軒蓋一何高。弓摧南山虎，手接太行猱。    <br />    酒後競風采，三杯弄寶刀。殺人如剪草，劇孟同遊遨。    <br />    發憤去函谷，從軍向臨洮。叱吒萬戰場，匈奴盡奔逃。    <br />    歸來使酒氣，未肯拜蕭曹。羞入原憲室，荒淫隱蓬蒿。   </p>   <p>    <b>     <font color=\"#FF6600\">鳳吹笙曲（一作鳳笙篇送別）</font>    </b>    <br />    仙人十五愛吹笙，學得昆丘彩鳳鳴。始聞煉氣餐金液，    <br />    復道朝天赴玉京。玉京迢迢幾千里，鳳笙去去無窮已。    <br />    欲歎離聲發絳唇，更嗟別調流纖指。此時惜別詎堪聞，    <br />    此地相看未忍分。重吟真曲和清吹，卻奏仙歌響綠雲。    <br />    綠雲紫氣向函關，訪道應尋緱氏山。莫學吹笙王子晉，    <br />    一遇浮丘斷不還。   </p>   <p>    <b>     <font color=\"#FF6600\">怨歌行（長安見內人出嫁，友人令余代為之）</font>    </b>    <br />    十五入漢宮，花顏笑春紅。君王選玉色，侍寢金屏中。    <br />    薦枕嬌夕月，捲衣戀春風。寧知趙飛燕，奪寵恨無窮。    <br />    沉憂能傷人，綠鬢成霜蓬。一朝不得意，世事徒為空。    <br />    鷫鷞換美酒，舞衣罷雕龍。寒苦不忍言，為君奏絲桐。    <br />    腸斷弦亦絕，悲心夜忡忡。   </p>   <p>    <b>     <font color=\"#FF6600\">塞下曲六首</font>    </b>    <br />    五月天山雪，無花只有寒。笛中聞折柳，春色未曾看。    <br />    曉戰隨金鼓，宵眠抱玉鞍。願將腰下劍，直為斬樓蘭。   </p>   <p>天兵下北荒，胡馬欲南飲。橫戈從百戰，直為銜恩甚。    <br />    握雪海上餐，拂沙隴頭寢。何當破月氏，然後方高枕。   </p>   <p>駿馬似風飆，鳴鞭出渭橋。彎弓辭漢月，插羽破天驕。    <br />    陣解星芒盡，營空海霧消。功成畫麟閣，獨有霍嫖姚。   </p>   <p>白馬黃金塞，雲砂繞夢思。那堪愁苦節，遠憶邊城兒。    <br />    螢飛秋窗滿，月度霜閨遲。摧殘梧桐葉，蕭颯沙棠枝。    <br />    無時獨不見，流淚空自知。   </p>   <p>塞虜乘秋下，天兵出漢家。將軍分虎竹，戰士臥龍沙。    <br />    邊月隨弓影，胡霜拂劍花。玉關殊未入，少婦莫長嗟。   </p>   <p>烽火動沙漠，連照甘泉雲。漢皇按劍起，還召李將軍。    <br />    兵氣天上合，鼓聲隴底聞。橫行負勇氣，一戰淨妖氛。   </p>   <p>    <b>     <font color=\"#FF6600\">來日大難</font>    </b>    <br />    來日一身，攜糧負薪。道長食盡，苦口焦唇。    <br />    今日醉飽，樂過千春。仙人相存，誘我遠學。    <br />    海凌三山，陸憩五嶽。乘龍天飛，目瞻兩角。    <br />    授以仙藥，金丹滿握。蟪蛄蒙恩，深愧短促。    <br />    思填東海，強銜一木。道重天地，軒師廣成。    <br />    蟬翼九五，以求長生。下士大笑，如蒼蠅聲。   </p>   <p>    <b>     <font color=\"#FF6600\">塞上曲</font>    </b>    <br />    大漢無中策，匈奴犯渭橋。五原秋草綠，胡馬一何驕。    <br />    命將征西極，橫行陰山側。燕支落漢家，婦女無華色。    <br />    轉戰渡黃河，休兵樂事多。蕭條清萬里，瀚海寂無波。   </p>   <p>    <b>     <font color=\"#FF6600\">玉階怨</font>    </b>    <br />    玉階生白露，夜久侵羅襪。卻下水晶簾，玲瓏望秋月。   </p>   <p>    <b>     <font color=\"#FF6600\">襄陽曲四首</font>    </b>    <br />    襄陽行樂處，歌舞白銅鞮。江城回淥水，花月使人迷。    <br />    山公醉酒時，酩酊高陽下。頭上白接    <a target=\"_blank\" href=\"http://140.111.1.40/yitic/frc/frc10527.htm\">●</a>，倒著還騎馬。    <br />    峴山臨漢江，水綠沙如雪。上有墮淚碑，青苔久磨滅。    <br />    且醉習家池，莫看墮淚碑。山公欲上馬，笑殺襄陽兒。   </p>   <p>    <b>     <font color=\"#FF6600\">大堤曲</font>    </b>    <br />    漢水臨襄陽，花開大堤暖。佳期大堤下，淚向南雲滿。    <br />    春風無復情，吹我夢魂散。不見眼中人，天長音信斷。   </p>   <p>    <b>     <font color=\"#FF6600\">宮中行樂詞八首</font>    </b>    <br />    小小生金屋，盈盈在紫微。山花插寶髻，石竹繡羅衣。    <br />    每出深宮裡，常隨步輦歸。只愁歌舞散，化作彩雲飛。   </p>   <p>柳色黃金嫩，梨花白雪香。玉樓巢翡翠，金殿鎖鴛鴦。    <br />    選妓隨雕輦，徵歌出洞房。宮中誰第一，飛燕在昭陽。   </p>   <p>盧橘為秦樹，蒲萄出漢宮。煙花宜落日，絲管醉春風。    <br />    笛奏龍吟水，簫鳴鳳下空。君王多樂事，還與萬方同。   </p>   <p>玉樹春歸日，金宮樂事多。後庭朝未入，輕輦夜相過。    <br />    笑出花間語，嬌來竹下歌。莫教明月去，留著醉嫦娥。   </p>   <p>繡戶香風暖，紗窗曙色新。宮花爭笑日，池草暗生春。    <br />    綠樹聞歌鳥，青樓見舞人。昭陽桃李月，羅綺自相親。   </p>   <p>今日明光裡，還須結伴遊。春風開紫殿，天樂下朱樓。    <br />    艷舞全知巧，嬌歌半欲羞。更憐花月夜，宮女笑藏鉤。   </p>   <p>寒雪梅中盡，春風柳上歸。宮鶯嬌欲醉，簷燕語還飛。    <br />    遲日明歌席，新花艷舞衣。晚來移彩仗，行樂泥光輝。   </p>   <p>水綠南薰殿，花紅北闕樓。鶯歌聞太液，鳳吹繞瀛洲。    <br />    素女鳴珠佩，天人弄綵球。今朝風日好，宜入未央遊。   </p>   <p>    <b>     <font color=\"#FF6600\">清平調詞三首</font>    </b>    <br />    雲想衣裳花相容，春風拂檻露華濃。若非群玉山頭見，會向瑤台月下逢。   </p>   <p>一枝紅艷露凝香，雲雨巫山枉斷腸。借問漢宮誰得似，可憐飛燕倚新妝。</p>   <p>名花傾國兩相歡，長得君王帶笑看。解釋春風無限恨，沉香亭北倚欄杆。</p>   <p>    <b>     <font color=\"#FF6600\">入朝曲（一作鼓吹入朝曲）</font>    </b>    <br />    金陵控海浦，淥水帶吳京。鐃歌列騎吹，颯沓引公卿。    <br />    槌鐘速嚴妝，伐鼓啟重城。天子憑玉几，劍履若雲行。    <br />    日出照萬戶，簪裾爛明星。朝罷沐浴閒，遨遊閬風亭。    <br />    濟濟雙闕下，歡娛樂恩榮。   </p>   <p>    <b>     <font color=\"#FF6600\">秦女休行（魏協律都尉左延年所作，今擬之）</font>    </b>    <br />    西門秦氏女，秀色如瓊花。手揮白楊刀，清晝殺讎家。    <br />    羅袖灑赤血，英氣凌紫霞。直上西山去，關吏相邀遮。    <br />    婿為燕國王，身被詔獄加。犯刑若履虎，不畏落爪牙。    <br />    素頸未及斷，摧眉伏泥沙。金雞忽放赦，大辟得寬賒。    <br />    何慚聶政姊，萬古共驚嗟。   </p>   <p>    <b>     <font color=\"#FF6600\">秦女捲衣</font>    </b>    <br />    天子居未央，妾侍捲衣裳。顧無紫宮寵，敢拂黃金床。    <br />    水至亦不去，熊來尚可當。微身奉日月，飄若螢之光。    <br />    願君採葑菲，無以下體妨。   </p>   <p>    <b>     <font color=\"#FF6600\">東武吟</font>    </b>    <br />    好古笑流俗，素聞賢達風。方希佐明主，長揖辭成功。    <br />    白日在高天，回光燭微躬。恭承鳳凰詔，欻起雲蘿中。    <br />    清切紫霄迥，優遊丹禁通。君王賜顏色，聲價凌煙虹。    <br />    乘輿擁翠蓋，扈從金城東。寶馬麗絕景，錦衣入新豐。    <br />    依巖望松雪，對酒鳴絲桐。因學揚子雲，獻賦甘泉宮。    <br />    天書美片善，清芬播無窮。歸來入咸陽，談笑皆王公。    <br />    一朝去金馬，飄落成飛蓬。賓客日疏散，玉樽亦已空。    <br />    才力猶可倚，不慚世上雄。閒作東武吟，曲盡情未終。    <br />    書此謝知己，吾尋黃綺翁。   </p>   <p>    <b>     <font color=\"#FF6600\">邯鄲才人嫁為廝養卒婦</font>    </b>    <br />    妾本崇台女，揚蛾入丹闕。自倚顏如花，寧知有凋歇。    <br />    一辭玉階下，去若朝雲沒。每憶邯鄲城，深宮夢秋月。    <br />    君王不可見，惆悵至明發。   </p>   <p>    <b>     <font color=\"#FF6600\">出自薊北門行</font>    </b>    <br />    虜陣橫北荒，胡星耀精芒。羽書速驚電，烽火晝連光。    <br />    虎竹救邊急，戎車森已行。明主不安席，按劍心飛揚。    <br />    推轂出猛將，連旗登戰場。兵威沖絕幕，殺氣凌穹蒼。    <br />    列卒赤山下，開營紫塞傍。孟冬風沙緊，旌旗颯凋傷。    <br />    畫角悲海月，征衣捲天霜。揮刃斬樓蘭，彎弓射賢王。    <br />    單于一平蕩，種落自奔亡。收功報天子，行歌歸咸陽。   </p>   <p>    <b>     <font color=\"#FF6600\">洛陽陌</font>    </b>    <br />    白玉誰家郎，回車渡天津。看花東陌上，驚動洛陽人。   </p>   <p>    <b>     <font color=\"#FF6600\">北上行</font>    </b>    <br />    北上何所苦，北上緣太行。磴道盤且峻，巉巖凌穹蒼。    <br />    馬足蹶側石，車輪摧高岡。沙塵接幽州，烽火連朔方。    <br />    殺氣毒劍戟，嚴風裂衣裳。奔鯨夾黃河，鑿齒屯洛陽。    <br />    前行無歸日，返顧思舊鄉。慘戚冰雪裡，悲號絕中腸。    <br />    尺布不掩體，皮膚劇枯桑。汲水澗谷阻，採薪隴阪長。    <br />    猛虎又掉尾，磨牙皓秋霜。草木不可餐，饑飲零露漿。    <br />    歎此北上苦，停驂為之傷。何日王道平，開顏睹天光。   </p>   <p>    <b>     <font color=\"#FF6600\">短歌行</font>    </b>    <br />    白日何短短，百年苦易滿。蒼穹浩茫茫，萬劫太極長。    <br />    麻姑垂兩鬢，一半已成霜。天公見玉女，大笑億千場。    <br />    吾欲攬六龍，回車掛扶桑。北斗酌美酒，勸龍各一觴。    <br />    富貴非所願，與人駐顏光。   </p>   <p>    <b>     <font color=\"#FF6600\">空城雀</font>    </b>    <br />    嗷嗷空城雀，身計何戚促。本與鷦鷯群，不隨鳳凰族。    <br />    提攜四黃口，飲乳未嘗足。食君糠秕餘，嘗恐烏鳶逐。    <br />    恥涉太行險，羞營覆車粟。天命有定端，守分絕所欲。   </p>   <p>    <b>     <font color=\"#FF6600\">發白馬</font>    </b>    <br />    將軍發白馬，旌節度黃河。簫鼓聒川岳，滄溟湧濤波。    <br />    武安有振瓦，易水無寒歌。鐵騎若雪山，飲流涸滹沱。    <br />    揚兵獵月窟，轉戰略朝那。倚劍登燕然，邊烽列嵯峨。    <br />    蕭條萬里外，耕作五原多。一掃清大漠，包虎戢金戈。   </p>   <p>    <b>     <font color=\"#FF6600\">陌上桑</font>    </b>    <br />    美女渭橋東，春還事蠶作。五馬如飛龍，青絲結金絡。    <br />    不知誰家子，調笑來相謔。妾本秦羅敷，玉顏艷名都。    <br />    綠條映素手，採桑向城隅。使君且不顧，況復論秋胡。    <br />    寒螿愛碧草，鳴鳳棲青梧。託心自有處，但怪傍人愚。    <br />    徒令白日暮，高駕空踟躕。   </p>   <p>    <b>     <font color=\"#FF6600\">枯魚過河泣</font>    </b>    <br />    白龍改常服，偶被豫且制。誰使爾為魚，徒勞訴天帝。    <br />    作書報鯨鯢，勿恃風濤勢。濤落歸泥沙，翻遭螻蟻噬。    <br />    萬乘慎出入，柏人以為識。   </p>   <p>    <b>     <font color=\"#FF6600\">丁督護歌</font>    </b>    <br />    雲陽上征去，兩岸饒商賈。吳牛喘月時，拖船一何苦。    <br />    水濁不可飲，壺漿半成土。一唱督護歌，心摧淚如雨。    <br />    萬人鑿盤石，無由達江滸。君看石芒碭，掩淚悲千古。   </p>   <p>    <b>     <font color=\"#FF6600\">相逢行</font>    </b>    <br />    朝騎五花馬，謁帝出銀台。秀色誰家子，雲車珠箔開。    <br />    金鞭遙指點，玉勒近遲回。夾轂相借問，疑從天上來。    <br />    蹙入青綺門，當歌共銜杯。銜杯映歌扇，似月雲中見。    <br />    相見不得親，不如不相見。相見情已深，未語可知心。    <br />    胡為守空閨，孤眠愁錦衾。錦衾與羅幃，纏綿會有時。    <br />    春風正澹蕩，暮雨來何遲。願因三青鳥，更報長相思。    <br />    光景不待人，須臾髮成絲。當年失行樂，老去徒傷悲。    <br />    持此道密意，毋令曠佳期。   </p>   <p>    <b>     <font color=\"#FF6600\">千里思</font>    </b>    <br />    李陵沒胡沙，蘇武還漢家。迢迢五原關，朔雪亂邊花。    <br />    一去隔絕國，思歸但長嗟。鴻雁向西北，因書報天涯。   </p>   <p>    <b>     <font color=\"#FF6600\">樹中草</font>    </b>    <br />    鳥銜野田草，誤入枯桑裡。客土植危根，逢春猶不死。    <br />    草木雖無情，因依尚可生。如何同枝葉，各自有枯榮。   </p>   <p>    <b>     <font color=\"#FF6600\">君馬黃</font>    </b>    <br />    君馬黃，我馬白。馬色雖不同，人心本無隔。    <br />    共作遊冶盤，雙行洛陽陌。長劍既照曜，高冠何赩赫。    <br />    各有千金裘，俱為五侯客。猛虎落陷阱，壯夫時屈厄。    <br />    相知在急難，獨好亦何益。   </p>   <p>    <b>     <font color=\"#FF6600\">擬古</font>    </b>    <br />    融融白玉輝，映我青蛾眉。寶鏡似空水，落花如風吹。    <br />    出門望帝子，蕩漾不可期。安得黃鶴羽，一報佳人知。   </p>   <p>    <b>     <font color=\"#FF6600\">折楊柳</font>    </b>    <br />    垂楊拂綠水，搖艷東風年。花明玉關雪，葉暖金窗煙。    <br />    美人結長想，對此心淒然。攀條折春色，遠寄龍庭前。   </p>   <p>    <b>     <font color=\"#FF6600\">少年子</font>    </b>    <br />    青雲年少子，挾彈章台左。鞍馬四邊開，突如流星過。    <br />    金丸落飛鳥，夜入瓊樓臥。夷齊是何人，獨守西山餓。   </p>   <p>    <b>     <font color=\"#FF6600\">紫騮馬</font>    </b>    <br />    紫騮行且嘶，雙翻碧玉蹄。臨流不肯渡，似惜錦障泥。    <br />    白雪關山遠，黃雲海戍迷。揮鞭萬里去，安得念春閨。   </p>   <p>    <b>     <font color=\"#FF6600\">少年行二首</font>    </b>    <br />    擊築飲美酒，劍歌易水湄。經過燕太子，結託并州兒。    <br />    少年負壯氣，奮烈自有時。因擊魯勾踐，爭博勿相欺。   </p>   <p>五陵年少金市東，銀鞍白馬度春風。落花踏盡遊何處，笑入胡姬酒肆中。</p>   <p>    <b>     <font color=\"#FF6600\">白鼻騧</font>    </b>    <br />    銀鞍白鼻騧，綠地障泥錦。細雨春風花落時，揮鞭直就胡姬飲。   </p>   <p>    <b>     <font color=\"#FF6600\">豫章行</font>    </b>    <br />    胡風吹代馬，北擁魯陽關。吳兵照海雪，西討何時還。    <br />    半渡上遼津，黃雲慘無顏。老母與子別，呼天野草間。    <br />    白馬繞旌旗，悲鳴相追攀。白楊秋月苦，早落豫章山。    <br />    本為休明人，斬虜素不閒。豈惜戰鬥死，為君掃凶頑。    <br />    精感石沒羽，豈云憚險艱。樓船若鯨飛，波蕩落星灣。    <br />    此曲不可奏，三軍鬢成斑。   </p>   <p>    <b>     <font color=\"#FF6600\">沐浴子</font>    </b>    <br />    沐芳莫彈冠，浴蘭莫振衣。處世忌太潔，至人貴藏暉。    <br />    滄浪有釣叟，吾與爾同歸。   </p>   <p>    <b>     <font color=\"#FF6600\">高句驪</font>    </b>    <br />    金花折風帽，白馬小遲回。翩翩舞廣袖，似鳥海東來。   </p>   <p>    <b>     <font color=\"#FF6600\">舍利弗</font>    </b>    <br />    金繩界寶地，珍木蔭瑤池。雲間妙音奏，天際法蠡吹。   </p>   <p>    <b>     <font color=\"#FF6600\">靜夜思</font>    </b>    <br />    床前看月光，疑是地上霜。舉頭望山月，低頭思故鄉。   </p>   <p>    <b>     <font color=\"#FF6600\">淥水曲</font>    </b>    <br />    淥水明秋月，南湖採白蘋。荷花嬌欲語，愁殺盪舟人。   </p>   <p>    <b>     <font color=\"#FF6600\">鳳凰曲</font>    </b>    <br />    嬴女吹玉簫，吟弄天上春。青鸞不獨去，更有攜手人。    <br />    影滅彩雲斷，遺聲落西秦。   </p>   <p>    <b>     <font color=\"#FF6600\">鳳台曲</font>    </b>    <br />    嘗聞秦帝女，傳得鳳凰聲。是日逢仙子，當時別有情。    <br />    人吹彩簫去，天借綠雲迎。曲在身不返，空餘弄玉名。   </p>   <p>    <b>     <font color=\"#FF6600\">從軍行</font>    </b>    <br />    從軍玉門道，逐虜金微山。笛奏梅花曲，刀開明月環。    <br />    鼓聲鳴海上，兵氣擁雲間。願斬單于首，長驅靜鐵關。   </p>   <p>    <b>     <font color=\"#FF6600\">秋思</font>    </b>    <br />    春陽如昨日，碧樹鳴黃鸝。蕪然蕙草暮，颯爾涼風吹。    <br />    天秋木葉下，月冷莎雞悲。坐愁群芳歇，白露凋華滋。   </p>   <p>    <b>     <font color=\"#FF6600\">春思</font>    </b>    <br />    燕草如碧絲，秦桑低綠枝。當君懷歸日，是妾斷腸時。    <br />    春風不相識，何事入羅幃。   </p>   <p>    <b>     <font color=\"#FF6600\">秋思</font>    </b>    <br />    燕支黃葉落，妾望自登台。海上碧雲斷，單于秋色來。    <br />    胡兵沙塞合，漢使玉關回。征客無歸日，空悲蕙草摧。   </p>   <p>    <b>     <font color=\"#FF6600\">子夜吳歌。春歌（一作子夜四時歌）</font>    </b>    <br />    秦地羅敷女，採桑綠水邊。素手青條上，紅妝白日鮮。    <br />    蠶饑妾欲去，五馬莫留連。   </p>   <p>    <b>     <font color=\"#FF6600\">子夜吳歌。夏歌</font>    </b>    <br />    鏡湖三百里，菡萏發荷花。五月西施採，人看隘若耶。    <br />    回舟不待月，歸去越王家。   </p>   <p>    <b>     <font color=\"#FF6600\">子夜吳歌。秋歌</font>    </b>    <br />    長安一片月，萬戶搗衣聲。秋風吹不盡，總是玉關情。    <br />    何日平胡虜，良人罷遠征。   </p>   <p>    <b>     <font color=\"#FF6600\">子夜吳歌。冬歌</font>    </b>    <br />    明朝驛使發，一夜絮征袍。素手抽針冷，那堪把剪刀。    <br />    裁縫寄遠道，幾日到臨洮。   </p>   <p>    <b>     <font color=\"#FF6600\">對酒行</font>    </b>    <br />    松子棲金華，安期入蓬海。此人古之仙，羽化竟何在。    <br />    浮生速流電，倏忽變光彩。天地無凋換，容顏有遷改。    <br />    對酒不肯飲，含情欲誰待。   </p>   <p>    <b>     <font color=\"#FF6600\">估客行</font>    </b>    <br />    海客乘天風，將船遠行役。譬如雲中鳥，一去無蹤跡。   </p>   <p>    <b>     <font color=\"#FF6600\">搗衣篇</font>    </b>    <br />    閨裡佳人年十餘，顰蛾對影恨離居。忽逢江上春歸燕，銜得雲中尺素書。    <br />    玉手開緘長歎息，狂夫猶戍交河北。萬里交河水北流，願為雙燕泛中洲。    <br />    君邊雲擁青絲騎，妾處苔生紅粉樓。樓上春風日將歇，誰能攬鏡看愁髮。    <br />    曉吹員管隨落花，夜搗戎衣向明月。明月高高刻漏長，真珠簾箔掩蘭堂。    <br />    橫垂寶幄同心結，半拂瓊筵蘇合香。瓊筵寶幄連枝錦，燈燭熒熒照孤寢。    <br />    有便憑將金剪刀，為君留下相思枕。摘盡庭蘭不見君，紅巾拭淚生氤氳。    <br />    明年若更征邊塞，願作陽台一段雲。   </p>   <p>    <b>     <font color=\"#FF6600\">少年行（此詩嚴粲云是偽作）</font>    </b>    <br />    君不見淮南少年遊俠客，白日球獵夜擁擲。    <br />    呼盧百萬終不惜，報仇千里如咫尺。少年遊俠好經過，渾身裝束皆綺羅。    <br />    蕙蘭相隨喧妓女，風光去處滿笙歌。驕矜自言不可有，俠士堂中養來久。    <br />    好鞍好馬乞與人，十千五千旋沽酒。赤心用盡為知己，黃金不惜栽桃李。    <br />    桃李栽來幾度春，一回花落一回新。府縣盡為門下客，王侯皆是平交人。    <br />    男兒百年且樂命，何須徇書受貧病。男兒百年且榮身，何須徇節甘風塵。    <br />    衣冠半是征戰士，窮儒浪作林泉民。遮莫枝根長百丈，不如當代多還往。    <br />    遮莫姻親連帝城，不如當身自簪纓。看取富貴眼前者，何用悠悠身後名。   </p>   <p>    <b>     <font color=\"#FF6600\">長歌行</font>    </b>    <br />    桃李待日開，榮華照當年。東風動百物，草木盡欲言。    <br />    枯枝無丑葉，涸水吐清泉。大力運天地，羲和無停鞭。    <br />    功名不早著，竹帛將何宣。桃李務青春，誰能貫白日。    <br />    富貴與神仙，蹉跎成兩失。金石猶銷鑠，風霜無久質。    <br />    畏落日月後，強歡歌與酒。秋霜不惜人，倏忽侵蒲柳。   </p>   <p>    <b>     <font color=\"#FF6600\">長相思（下篇一作寄遠）</font>    </b>    <br />    日色已盡花含煙，月明欲素愁不眠。趙瑟初停鳳凰柱，蜀琴欲奏鴛鴦弦。    <br />    此曲有意無人傳，願隨春風寄燕然，憶君迢迢隔青天。    <br />    昔日橫波目，今成流淚泉。不信妾腸斷，歸來看取明鏡前。    <br />    美人在時花滿堂，美人去後空餘床。床中繡被捲不寢，至今三載猶聞香。    <br />    香亦竟不滅，人亦竟不來。相思黃葉落，白露點青苔。   </p>   <p>    <b>     <font color=\"#FF6600\">猛虎行（此詩蕭士贇云是偽作）</font>    </b>    <br />    朝作猛虎行，暮作猛虎吟。腸斷非關隴頭水，淚下不為雍門琴。    <br />    旌旗繽紛兩河道，戰鼓驚山欲顛倒。秦人半作燕地囚，胡馬翻銜洛陽草。    <br />    一輸一失關下兵，朝降夕叛幽薊城。巨鰲未斬海水動，魚龍奔走安得寧。    <br />    頗似楚漢時，翻覆無定止，朝過博浪沙，暮入淮陰市。    <br />    張良未遇韓信貧，劉項存亡在兩臣。暫到下邳受兵略，來投漂母作主人。    <br />    賢哲棲棲古如此，今時亦棄青雲士。有策不敢犯龍鱗，竄身南國避胡塵。    <br />    寶書玉劍掛高閣，金鞍駿馬散故人。昨日方為宣城客，掣鈴交通二千石。    <br />    有時六博快壯心，繞床三匝呼一擲。楚人每道張旭奇，心藏風雲世莫知。    <br />    三吳邦伯皆顧盼，四海雄俠兩追隨。蕭曹曾作沛中吏，攀龍附鳳當有時。    <br />    溧陽酒樓三月春，楊花茫茫愁殺人。胡雛綠眼吹玉笛，吳歌白紵飛梁塵。    <br />    丈夫相見且為樂，槌牛撾鼓會眾賓。我從此去釣東海，得魚笑寄情相親。   </p>   <p>    <b>     <font color=\"#FF6600\">去婦詞（一作顧況詩）</font>    </b>    <br />    古來有棄婦，棄婦有歸處。今日妾辭君，辭君遣何去。    <br />    本家零落盡，慟哭來時路。憶昔未嫁君，聞君卻周旋。    <br />    綺羅錦繡段，有贈黃金千。十五許嫁君，二十移所天。    <br />    自從結髮日未幾，離君緬山川。家家盡歡喜，孤妾長自憐。    <br />    幽閨多怨思，盛色無十年。相思若循環，枕席生流泉。    <br />    流泉咽不掃，獨夢關山道。及此見君歸，君歸妾已老。    <br />    物情惡衰賤，新寵方妍好。掩淚出故房，傷心劇秋草。    <br />    自妾為君妻，君東妾在西。羅幃到曉恨，玉貌一生啼。    <br />    自從離別久，不覺塵埃厚。嘗嫌玳瑁孤，猶羨鴛鴦偶。    <br />    歲華逐霜霰，賤妾何能久。寒沼落芙蓉，秋風散楊柳。    <br />    以比憔悴顏，空持舊物還。餘生欲何寄，誰肯相牽攀。    <br />    君恩既斷絕，相見何年月。悔傾連理杯，虛作同心結。    <br />    女蘿附青松，貴欲相依投。浮萍失綠水，教作若為流。    <br />    不歎君棄妾，自歎妾緣業。憶昔初嫁君，小姑才倚床。    <br />    今日妾辭君，小姑如妾長。回頭語小姑，莫嫁如兄夫。   </p>   <p>    <b>     <font color=\"#FF6600\">襄陽歌</font>    </b>    <br />    落日欲沒峴山西，倒著接●花下迷。襄陽小兒齊拍手，攔街爭唱白銅鞮。    <br />    傍人借問笑何事，笑殺山翁醉似泥。鸕鷥杓，鸚鵡杯。    <br />    百年三萬六千日，一日須傾三百杯。遙看漢水鴨頭綠，恰似葡萄初醱醅。    <br />    此江若變作春酒，壘麴便築糟丘台。千金駿馬換小妾，笑坐雕鞍歌落梅。    <br />    車傍側掛一壺酒，鳳笙龍管行相催。咸陽市中歎黃犬，何如月下傾金罍。    <br />    君不見晉朝羊公一片石，龜頭剝落生莓苔。    <br />    淚亦不能為之墮，心亦不能為之哀。    <br />    清風朗月不用一錢買，玉山自倒非人推。    <br />    舒州杓，力士鐺，李白與爾同死生。襄王雲雨今安在，江水東流猿夜聲。   </p>   <p>    <b>     <font color=\"#FF6600\">南都行</font>    </b>    <br />    南都信佳麗，武闕橫西關。白水真人居，萬商羅廛闤。    <br />    高樓對紫陌，甲第連青山。此地多英豪，邈然不可攀。    <br />    陶朱與五羖，名播天壤間。麗華秀玉色，漢女嬌朱顏。    <br />    清歌遏流雲，艷舞有餘閒。遨遊盛宛洛，冠蓋隨風還。    <br />    走馬紅陽城，呼鷹白河灣。誰識臥龍客，長吟愁鬢斑。   </p>   <p>    <b>     <font color=\"#FF6600\">江上吟</font>    </b>    <br />    木蘭之枻沙棠舟，玉簫金管坐兩頭。美酒尊中置千斛，載妓隨波任去留。    <br />    仙人有待乘黃鶴，海客無心隨白鷗。屈平詞賦懸日月，楚王台榭空山丘。    <br />    興酣落筆搖五嶽，詩成笑傲凌滄洲。功名富貴若長在，漢水亦應西北流。   </p>   <p>    <b>     <font color=\"#FF6600\">侍從宜春苑奉詔賦龍池柳色初青聽新鶯百囀歌</font>    </b>    <br />    東風已綠瀛洲草，紫殿紅樓覺春好。池南柳色半青青，縈煙裊娜拂綺城。    <br />    垂絲百尺掛雕楹，上有好鳥相和鳴，間關早得春風情。    <br />    春風捲入碧雲去，千門萬戶皆春聲。是時君王在鎬京，五雲垂暉耀紫清。    <br />    仗出金宮隨日轉，天回玉輦繞花行。始向蓬萊看舞鶴，還過茞石聽新鶯。    <br />    新鶯飛繞上林苑，願入簫韶雜鳳笙。   </p>   <p>    <b>     <font color=\"#FF6600\">玉壺吟</font>    </b>    <br />    烈士擊玉壺，壯心惜暮年。三杯拂劍舞秋月，忽然高詠涕泗漣。    <br />    鳳凰初下紫泥詔，謁帝稱觴登御筵。揄揚九重萬乘主，謔浪赤墀青瑣賢。    <br />    朝天數換飛龍馬，敕賜珊瑚白玉鞭。世人不識東方朔，大隱金門是謫仙。    <br />    西施宜笑復宜顰，醜女效之徒累身。君王雖愛蛾眉好，無奈宮中妒殺人。   </p>   <p>    <b>     <font color=\"#FF6600\">豳歌行，上新平長史兄粲</font>    </b>    <br />    豳谷稍稍振庭柯，涇水浩浩揚湍波。哀鴻酸嘶暮聲急，愁雲蒼慘寒氣多。    <br />    憶昨去家此為客，荷花初紅柳條碧。中宵出飲三百杯，明朝歸揖二千石。    <br />    寧知流寓變光輝，胡霜蕭颯繞客衣。寒灰寂寞憑誰暖，落葉飄揚何處歸。    <br />    吾兄行樂窮曛旭，滿堂有美顏如玉。趙女長歌入彩雲，燕姬醉舞嬌紅燭。    <br />    狐裘獸炭酌流霞，壯士悲吟寧見嗟。前榮後枯相翻覆，何惜餘光及棣華。   </p>   <p>    <b>     <font color=\"#FF6600\">西嶽雲台歌，送丹丘子</font>    </b>    <br />    西嶽崢嶸何壯哉，黃河如絲天際來。黃河萬里觸山動，盤渦轂轉秦地雷。    <br />    榮光休氣紛五彩，千年一清聖人在。巨靈咆哮擘兩山，洪波噴箭射東海。    <br />    三峰卻立如欲摧，翠崖丹谷高掌開。白帝金精運元氣，石作蓮花雲作台。    <br />    雲台閣道連窈冥，中有不死丹丘生。明星玉女備灑掃，麻姑搔背指爪輕。    <br />    我皇手把天地戶，丹丘談天與天語。九重出入生光輝，東來蓬萊復西歸。    <br />    玉漿倘惠故人飲，騎二茅龍上天飛。   </p>   <p>    <b>     <font color=\"#FF6600\">元丹丘歌</font>    </b>    <br />    元丹丘，愛神仙。朝飲穎川之清流，暮還嵩岑之紫煙，三十六峰長周旋。    <br />    長周旋，躡星虹，身騎飛龍耳生風，橫河跨海與天通，我知爾遊心無窮。   </p>   <p>    <b>     <font color=\"#FF6600\">扶風豪士歌</font>    </b>    <br />    洛陽三月飛胡沙，洛陽城中人怨嗟。天津流水波赤血，白骨相撐如亂麻。    <br />    我亦東奔向吳國，浮雲四塞道路賒。東方日出啼早鴉，城門人開掃落花。    <br />    梧桐楊柳拂金井，來醉扶風豪士家。扶風豪士天下奇，意氣相傾山可移。    <br />    作人不倚將軍勢，飲酒豈顧尚書期。雕盤綺食會眾客，吳歌趙舞香風吹。    <br />    原嘗春陵六國時，開心寫意君所知。堂中各有三千士，明日報恩知是誰。    <br />    撫長劍，一揚眉，清水白石何離離。脫吾帽，向君笑。飲君酒，為君吟。    <br />    張良未逐赤鬆去，橋邊黃石知我心。   </p>   <p>    <b>     <font color=\"#FF6600\">同族弟金城尉叔卿燭照山水壁畫歌</font>    </b>    <br />    高堂粉壁圖蓬瀛，燭前一見滄洲清。    <br />    洪波洶湧山崢嶸，皎若丹丘隔海望赤城。    <br />    光中乍喜嵐氣滅，謂逢山陰晴後雪。    <br />    回溪碧流寂無喧，又如秦人月下窺花源。    <br />    了然不覺清心魂，只將疊嶂鳴秋猿。與君對此歡未歇，放歌行吟達明發。    <br />    卻顧海客揚雲帆，便欲因之向溟渤。   </p>   <p>    <b>     <font color=\"#FF6600\">白毫子歌</font>    </b>    <br />    淮南小山白毫子，乃在淮南小山裡。夜臥松下雲，朝餐石中髓。    <br />    小山連綿向江開，碧峰巉巖綠水回。余配白毫子，獨酌流霞杯。    <br />    拂花弄琴坐青苔，綠蘿樹下春風來。南窗蕭颯松聲起，憑崖一聽清心耳。    <br />    可得見，未得親。八公攜手五雲去，空餘桂樹愁殺人。   </p>   <p>    <b>     <font color=\"#FF6600\">梁園吟</font>    </b>    <br />    我浮黃雲去京闕，掛席欲進波連山。天長水闊厭遠涉，訪古始及平台間。    <br />    平台為客憂思多，對酒遂作梁園歌。卻憶蓬池阮公詠，因吟淥水揚洪波。    <br />    洪波浩蕩迷舊國，路遠西歸安可得。人生達命豈暇愁，且飲美酒登高樓。    <br />    平頭奴子搖大扇，五月不熱疑清秋。玉盤楊梅為君設，吳鹽如花皎白雪。    <br />    持鹽把酒但飲之，莫學夷齊事高潔。昔人豪貴信陵君，今人耕種信陵墳。    <br />    荒城虛照碧山月，古木盡入蒼梧雲。梁王宮闕今安在，枚馬先歸不相待。    <br />    舞影歌聲散綠池，空餘汴水東流海。沉吟此事淚滿衣，黃金買醉未能歸。    <br />    連呼五白行六博，分曹賭酒酣馳輝。    <br />    歌且謠，意方遠。東山高臥時起來，欲濟蒼生未應晚。   </p>   <p>    <b>     <font color=\"#FF6600\">鳴皋歌，送岑征君（時梁園三尺雪，在清泠池作）</font>    </b>    <br />    若有人兮思鳴皋，阻積雪兮心煩勞。    <br />    洪河凌競不可以徑度，冰龍鱗兮難容舠。    <br />    邈仙山之峻極兮，聞天籟之嘈嘈。霜崖縞皓以合沓兮，    <br />    若長風扇海湧滄溟之波濤。玄猿綠羆，舔舕崟岌。    <br />    危柯振石，駭膽栗魄，群呼而相號。峰崢嶸以路絕，掛星辰於巖    <a target=\"_blank\" href=\"http://140.111.1.40/yitic/frc/frc02922.htm\">●</a>。    <br />    送君之歸兮，動鳴皋之新作。交鼓吹兮彈絲，觴清泠之池閣。    <br />    君不行兮何待，若反顧之黃鶴。掃梁園之群英，振大雅於東洛。    <br />    巾征軒兮歷阻折，尋幽居兮越巘崿。盤白石兮坐素月，琴松風兮寂萬壑。    <br />    望不見兮心氛氳，蘿冥冥兮霰紛紛。水橫洞以下淥，波小聲而上聞。    <br />    虎嘯谷而生風，龍藏溪而吐雲。寡鶴清唳，饑鼯顰呻。    <br />    魂獨處此幽默兮，愀空山而愁人。雞聚族以爭食，鳳孤飛而無鄰。    <br />    蝘蜓嘲龍，魚目混珍。嫫母衣錦，西施負薪。    <br />    若使巢由桎梏於軒冕兮，亦奚異乎夔龍蹩躠於風塵。    <br />    哭何苦而救楚，笑何誇而卻秦。    <br />    吾誠不能學二子沽名矯節以耀世兮，固將棄天地而遺身。    <br />    白鷗兮飛來，長與君兮相親。   </p>   <p>    <b>     <font color=\"#FF6600\">鳴皋歌奉餞從翁清歸五崖山居（河南府陸渾縣有鳴皋山）</font>    </b>    <br />    憶昨鳴皋夢裡還，手弄素月清潭間。覺時枕席非碧山，側身西望阻秦關。    <br />    麒麟閣上春還早，著書卻憶伊陽好。青松來風吹古道，綠蘿飛花覆煙草。    <br />    我家仙翁愛清真，才雄草聖凌古人，欲臥鳴皋絕世塵。    <br />    鳴皋微茫在何處，五崖峽水橫樵路。身披翠雲裘，袖拂紫煙去。    <br />    去時應過嵩少間，相思為折三花樹。   </p>   <p>    <b>     <font color=\"#FF6600\">勞勞亭歌（在江寧縣南十五里古送別之所，一名臨滄觀）</font>    </b>    <br />    金陵勞勞送客堂，蔓草離離生道傍。古情不盡東流水，此地悲風愁白楊。    <br />    我乘素舸同康樂，朗詠清川飛夜霜。昔聞牛渚吟五章，今來何謝袁家郎。    <br />    苦竹寒聲動秋月，獨宿空簾歸夢長。   </p>   <p>    <b>     <font color=\"#FF6600\">橫江詞六首</font>    </b>    <br />    人道橫江好，儂道橫江惡。一風三日吹倒山，白浪高於瓦官閣。   </p>   <p>海潮南去過潯陽，牛渚由來險馬當。橫江欲渡風波惡，一水牽愁萬里長。</p>   <p>橫江西望阻西秦，漢水東連揚子津。白浪如山那可渡，狂風愁殺峭帆人。</p>   <p>海神來過惡風回，浪打天門石壁開。浙江八月何如此，濤似連山噴雪來。</p>   <p>橫江館前津吏迎，向余東指海雲生。郎今欲渡緣何事，如此風波不可行。</p>   <p>月暈天風霧不開，海鯨東蹙百川回。驚波一起三山動，公無渡河歸去來。</p>   <p>    <b>     <font color=\"#FF6600\">金陵城西樓月下吟</font>    </b>    <br />    金陵夜寂涼風發，獨上高樓望吳越。白雲映水搖空城，白露垂珠滴秋月。    <br />    月下沉吟久不歸，古來相接眼中稀。解道澄江淨如練，令人長憶謝玄暉。   </p>   <p>    <b>     <font color=\"#FF6600\">東山吟</font>    </b>    <br />    攜妓東土山，悵然悲謝安。我妓今朝如花月，他妓古墳荒草寒。    <br />    白雞夢後三百歲，灑酒澆君同所歡。酣來自作青海舞，秋風吹落紫綺冠。    <br />    彼亦一時，此亦一時，浩浩洪流之詠何必奇。   </p>   <p>    <b>     <font color=\"#FF6600\">僧伽歌</font>    </b>    <br />    真僧法號號僧伽，有時與我論三車。問言誦咒幾千遍，口道恆河沙復沙。    <br />    此僧本住南天竺，為法頭陀來此國。戒得長天秋月明，心如世上青蓮色。    <br />    意清淨，貌稜稜。亦不減，亦不增。瓶裡千年鐵柱骨，手中萬歲胡孫籐。    <br />    嗟予落魄江淮久，罕遇真僧說空有。一言散盡波羅夷，再禮渾除犯輕垢。   </p>   <p>    <b>     <font color=\"#FF6600\">白雲歌，送劉十六歸山</font>    </b>    <br />    楚山秦山皆白雲，白雲處處長隨君。    <br />    長隨君，君入楚山裡，雲亦隨君渡湘水。    <br />    湘水上，女蘿衣，白雲堪臥君早歸。   </p>   <p>    <b>     <font color=\"#FF6600\">金陵歌，送別范宣</font>    </b>    <br />    石頭巉巖如虎踞，凌波欲過滄江去。鍾山龍盤走勢來，秀色橫分歷陽樹。    <br />    四十餘帝三百秋，功名事跡隨東流。白馬小兒誰家子，泰清之歲來關囚。    <br />    金陵昔時何壯哉，席捲英豪天下來。冠蓋散為煙霧盡，金輿玉座成寒灰。    <br />    扣劍悲吟空咄嗟，梁陳白骨亂如麻。天子龍沉景陽井，誰歌玉樹後庭花。    <br />    此地傷心不能道，目下離離長春草。送爾長江萬里心，他年來訪南山老。   </p>   <p>    <b>     <font color=\"#FF6600\">笑歌行（以下二首，蘇軾云是偽作）</font>    </b>    <br />    笑矣乎，笑矣乎。君不見曲如鉤，古人知爾封公侯。    <br />    君不見直如弦，古人知爾死道邊。    <br />    張儀所以只掉三寸舌，蘇秦所以不墾二頃田。笑矣乎，笑矣乎。    <br />    君不見滄浪老人歌一曲，還道滄浪濯吾足。    <br />    平生不解謀此身，虛作離騷遣人讀。笑矣乎，笑矣乎。    <br />    趙有豫讓楚屈平，賣身買得千年名。巢由洗耳有何益，夷齊餓死終無成。    <br />    君愛身後名，我愛眼前酒。飲酒眼前樂，虛名何處有。    <br />    男兒窮通當有時，曲腰向君君不知。猛虎不看几上肉，洪爐不鑄囊中錐。    <br />    笑矣乎，笑矣乎。寧武子，朱買臣，扣角行歌背負薪。    <br />    今日逢君君不識，豈得不如佯狂人。   </p>   <p>    <b>     <font color=\"#FF6600\">悲歌行</font>    </b>    <br />    悲來乎，悲來乎。主人有酒且莫斟，聽我一曲悲來吟。    <br />    悲來不吟還不笑，天下無人知我心。君有數斗酒，我有三尺琴。    <br />    琴鳴酒樂兩相得，一杯不啻千鈞金。悲來乎，悲來乎。    <br />    天雖長，地雖久，金玉滿堂應不守。富貴百年能幾何，死生一度人皆有。    <br />    孤猿坐啼墳上月，且須一盡杯中酒。悲來乎，悲來乎。    <br />    鳳凰不至河無圖，微子去之箕子奴。漢帝不憶李將軍，楚王放卻屈大夫。    <br />    悲來乎，悲來乎。秦家李斯早追悔，虛名撥向身之外。    <br />    范子何曾愛五湖，功成名遂身自退。劍是一夫用，書能知姓名。    <br />    惠施不肯干萬乘，卜式未必窮一經。還須黑頭取方伯，莫謾白首為儒生。   </p>   <p>    <b>     <font color=\"#FF6600\">秋浦歌十七首</font>    </b>    <br />    秋浦長似秋，蕭條使人愁。客愁不可度，行上東大樓。    <br />    正西望長安，下見江水流。寄言向江水，汝意憶儂不。    <br />    遙傳一掬淚，為我達揚州。   </p>   <p>秋浦猿夜愁，黃山堪白頭。清溪非隴水，翻作斷腸流。    <br />    欲去不得去，薄遊成久遊。何年是歸日，雨淚下孤舟。   </p>   <p>秋浦錦駝鳥，人間天上稀。山雞羞淥水，不敢照毛衣。</p>   <p>兩鬢入秋浦，一朝颯已衰。猿聲催白髮，長短盡成絲。</p>   <p>秋浦多白猿，超騰若飛雪。牽引條上兒，飲弄水中月。</p>   <p>愁作秋浦客，強看秋浦花。山川如剡縣，風日似長沙。</p>   <p>醉上山公馬，寒歌甯戚牛。空吟白石爛，淚滿黑貂裘。</p>   <p>秋浦千重嶺，水車嶺最奇。天傾欲墮石，水拂寄生枝。</p>   <p>江祖一片石，青天掃畫屏。題詩留萬古，綠字錦苔生。</p>   <p>千千石楠樹，萬萬女貞林。山山白鷺滿，澗澗白猿吟。    <br />    君莫向秋浦，猿聲碎客心。   </p>   <p>邏人橫鳥道，江祖出魚梁。水急客舟疾，山花拂面香。</p>   <p>水如一匹練，此地即平天。耐可乘明月，看花上酒船。</p>   <p>淥水淨素月，月明白鷺飛。郎聽採菱女，一道夜歌歸。</p>   <p>爐火照天地，紅星亂紫煙。赧郎明月夜，歌曲動寒川。</p>   <p>白髮三千丈，緣愁似個長。不知明鏡裡，何處得秋霜。</p>   <p>秋浦田舍翁，採魚水中宿。妻子張白鷴，結罝映深竹。</p>   <p>桃波一步地，了了語聲聞。暗與山僧別，低頭禮白雲。</p>   <p>    <b>     <font color=\"#FF6600\">當塗趙炎少府粉圖山水歌</font>    </b>    <br />    峨眉高出西極天，羅浮直與南溟連。名公繹思揮彩筆，驅山走海置眼前。    <br />    滿堂空翠如可掃，赤城霞氣蒼梧煙。洞庭瀟湘意渺綿，三江七澤情洄沿。    <br />    驚濤洶湧向何處，孤舟一去迷歸年。征帆不動亦不旋，飄如隨風落天邊。    <br />    心搖目斷興難盡，幾時可到三山巔。西峰崢嶸噴流泉，橫石蹙水波潺湲。    <br />    東崖合沓蔽輕霧，深林雜樹空芊綿。此中冥昧失晝夜，隱几寂聽無鳴蟬。    <br />    長松之下列羽客，對坐不語南昌仙。南昌仙人趙夫子，妙年歷落青雲士。    <br />    訟庭無事羅眾賓，杳然如在丹青裡。五色粉圖安足珍，真仙可以全吾身。    <br />    若待功成拂衣去，武陵桃花笑殺人。   </p>   <p>    <b>     <font color=\"#FF6600\">永王東巡歌十一首</font>    </b>    <br />    永王正月東出師，天子遙分龍虎旗。樓船一舉風波靜，江漢翻為雁鶩池。   </p>   <p>三川北虜亂如麻，四海南奔似永嘉。但用東山謝安石，為君談笑靜胡沙。</p>   <p>雷鼓嘈嘈喧武昌，雲旗獵獵過尋陽。秋毫不犯三吳悅，春日遙看五色光。</p>   <p>龍蟠虎踞帝王州，帝子金陵訪古丘。春風試暖昭陽殿，明月還過鳷鵲樓。</p>   <p>二帝巡遊俱未回，五陵松柏使人哀。諸侯不救河南地，更喜賢王遠道來。</p>   <p>丹陽北固是吳關，畫出樓台雲水間。千巖烽火連滄海，兩岸旌旗繞碧山。</p>   <p>王出三山按五湖，樓船跨海次陪都。戰艦森森羅虎士，征帆一一引龍駒。</p>   <p>長風掛席勢難回，海動山傾古月摧。君看帝子浮江日，何似龍驤出峽來。</p>   <p>祖龍浮海不成橋，漢武尋陽空射蛟。我王樓艦輕秦漢，卻似文皇欲渡遼。</p>   <p>帝寵賢王入楚關，掃清江漢始應還。初從雲夢開朱邸，更取金陵作小山。</p>   <p>試借君王玉馬鞭，指揮戎虜坐瓊筵。南風一掃胡塵靜，西入長安到日邊。</p>   <p>    <b>     <font color=\"#FF6600\">上皇西巡南京歌十首</font>    </b>    <br />    胡塵輕拂建章台，聖主西巡蜀道來。劍壁門高五千尺，石為樓閣九天開。   </p>   <p>九天開出一成都，萬戶千門入畫圖。草樹雲山如錦繡，秦川得及此間無。</p>   <p>華陽春樹號新豐，行入新都若舊宮。柳色未饒秦地綠，花光不減上陽紅。</p>   <p>誰道君王行路難，六龍西幸萬人歡。地轉錦江成渭水，天回玉壘作長安。</p>   <p>萬國同風共一時，錦江何謝曲江池。石鏡更明天上月，後宮親得照蛾眉。</p>   <p>濯錦清江萬里流，雲帆龍舸下揚州。北地雖誇上林苑，南京還有散花樓。</p>   <p>錦水東流繞錦城，星橋北掛象天星。四海此中朝聖主，峨眉山下列仙庭。</p>   <p>秦開蜀道置金牛，漢水元通星漢流。天子一行遺聖跡，錦城長作帝王州。</p>   <p>水綠天青不起塵，風光和暖勝三秦。萬國煙花隨玉輦，西來添作錦江春。</p>   <p>劍閣重關蜀北門，上皇歸馬若雲屯。少帝長安開紫極，雙懸日月照乾坤。</p>   <p>    <b>     <font color=\"#FF6600\">峨眉山月歌</font>    </b>    <br />    峨眉山月半輪秋，影入平羌江水流。夜發清溪向三峽，思君不見下渝州。   </p>   <p>    <b>     <font color=\"#FF6600\">峨眉山月歌，送蜀僧晏入中京</font>    </b>    <br />    我在巴東三峽時，西看明月憶峨眉。月出峨眉照滄海，與人萬里長相隨。    <br />    黃鶴樓前月華白，此中忽見峨眉客。峨眉山月還送君，風吹西到長安陌。    <br />    長安大道橫九天，峨眉山月照秦川。黃金獅子乘高座，白玉麈尾談重玄。    <br />    我似浮雲殢吳越，君逢聖主遊丹闕。一振高名滿帝都，歸時還弄峨眉月。   </p>   <p>    <b>     <font color=\"#FF6600\">赤壁歌送別</font>    </b>    <br />    二龍爭戰決雌雄，赤壁樓船掃地空。烈火張天照雲海，周瑜於此破曹公。    <br />    君去滄江望澄碧，鯨鯢唐突留餘跡。一一書來報故人，我欲因之壯心魄。   </p>   <p>    <b>     <font color=\"#FF6600\">江夏行</font>    </b>    <br />    憶昔嬌小姿，春心亦自持。為言嫁夫婿，得免長相思。    <br />    誰知嫁商賈，令人卻愁苦。自從為夫妻，何曾在鄉土。    <br />    去年下揚州，相送黃鶴樓。眼看帆去遠，心逐江水流。    <br />    只言期一載，誰謂歷三秋。使妾腸欲斷，恨君情悠悠。    <br />    東家西捨同時發，北去南來不逾月。未知行李遊何方，作個音書能斷絕。    <br />    適來往南浦，欲問西江船。正見當壚女，紅妝二八年。    <br />    一種為人妻，獨自多悲淒。對鏡便垂淚，逢人只欲啼。    <br />    不如輕薄兒，旦暮長相隨。悔作商人婦，青春長別離。    <br />    如今正好同歡樂，君去容華誰得知。   </p>   <p>    <b>     <font color=\"#FF6600\">懷仙歌</font>    </b>    <br />    一鶴東飛過滄海，放心散漫知何在。仙人浩歌望我來，應攀玉樹長相待。    <br />    堯舜之事不足驚，自餘囂囂直可輕。巨鰲莫戴三山去，我欲蓬萊頂上行。   </p>   <p>    <b>     <font color=\"#FF6600\">玉真仙人詞</font>    </b>    <br />    玉真之仙人，時往太華峰。清晨鳴天鼓，飆欻騰雙龍。    <br />    弄電不輟手，行雲本無蹤。幾時入少室，王母應相逢。   </p>   <p>    <b>     <font color=\"#FF6600\">清溪行（一作宣州清溪）</font>    </b>    <br />    清溪清我心，水色異諸水。借問新安江，見底何如此。    <br />    人行明鏡中，鳥度屏風裡。向晚猩猩啼，空悲遠遊子。   </p>   <p>    <b>     <font color=\"#FF6600\">酬殷明佐見贈五雲裘歌</font>    </b>    <br />    我吟謝脁詩上語，朔風颯颯吹飛雨。謝脁已沒青山空，後來繼之有殷公。    <br />    粉圖珍裘五雲色，曄如晴天散彩虹。文章彪炳光陸離，應是素娥玉女之所為。    <br />    輕如松花落金粉，濃似苔錦含碧滋。遠山積翠橫海島，殘霞飛丹映江草。    <br />    凝毫採掇花露容，幾年功成奪天造。故人贈我我不違，著令山水含清暉。    <br />    頓驚謝康樂，詩興生我衣。襟前林壑斂暝色，袖上雲霞收夕霏。    <br />    群仙長歎驚此物，千崖萬嶺相縈郁。身騎白鹿行飄颻，手翳紫芝笑披拂。    <br />    相如不足跨鷫鷞，王恭鶴氅安可方。瑤台雪花數千點，片片吹落春風香。    <br />    為君持此凌蒼蒼，上朝三十六玉皇。下窺夫子不可及，矯首相思空斷腸。   </p>   <p>    <b>     <font color=\"#FF6600\">臨路歌</font>    </b>    <br />    大鵬飛兮振八裔，中天摧兮力不濟。餘風激兮萬世，遊扶桑兮掛石袂。    <br />    後人得之傳此，仲尼亡兮誰為出涕。   </p>   <p>    <b>     <font color=\"#FF6600\">古意</font>    </b>    <br />    君為女蘿草，妾作兔絲花。輕條不自引，為逐春風斜。    <br />    百丈託遠松，纏綿成一家。誰言會面易，各在青山崖。    <br />    女蘿發馨香，兔絲斷人腸。枝枝相糾結，葉葉競飄揚。    <br />    生子不知根，因誰共芬芳。中巢雙翡翠，上宿紫鴛鴦。    <br />    若識二草心，海潮亦可量。   </p>   <p>    <b>     <font color=\"#FF6600\">山鷓鴣詞</font>    </b>    <br />    苦竹嶺頭秋月輝，苦竹南枝鷓鴣飛。嫁得燕山胡雁婿，欲銜我向雁門歸。    <br />    山雞翟雉來相勸，南禽多被北禽欺。紫塞嚴霜如劍戟，蒼梧欲巢難背違。    <br />    我今誓死不能去，哀鳴驚叫淚沾衣。   </p>   <p>    <b>     <font color=\"#FF6600\">歷陽壯士勤將軍名思齊歌</font>    </b>    <br />    太古歷陽郡，化為洪川在。江山猶郁盤，龍虎秘光彩。    <br />    蓄洩數千載，風雲何霮    <a target=\"_blank\" href=\"http://140.111.1.40/yitic/frc/frc15685.htm\">●</a>。特生勤將軍，神力百夫倍。   </p>   <p>    <b>     <font color=\"#FF6600\">草書歌行</font>    </b>    <br />    少年上人號懷素，草書天下稱獨步。墨池飛出北溟魚，筆鋒殺盡中山兔。    <br />    八月九月天氣涼，酒徒詞客滿高堂。箋麻素絹排數廂，宣州石硯墨色光。    <br />    吾師醉後倚繩床，須臾掃盡數千張。飄風驟雨驚颯颯，落花飛雪何茫茫。    <br />    起來向壁不停手，一行數字大如斗。怳怳如聞神鬼驚，時時只見龍蛇走。    <br />    左盤右蹙如驚電，狀同楚漢相攻戰。湖南七郡凡幾家，家家屏障書題遍。    <br />    王逸少，張伯英，古來幾許浪得名。張顛老死不足數，我師此義不師古。    <br />    古來萬事貴天生，何必要公孫大娘渾脫舞。   </p>   <p>    <b>     <font color=\"#FF6600\">和盧侍御通塘曲</font>    </b>    <br />    君誇通塘好，通塘勝耶溪。通塘在何處，遠在尋陽西。    <br />    青蘿裊裊掛煙樹，白鷴處處聚沙堤。石門中斷平湖出，百丈金潭照雲日。    <br />    何處滄浪垂釣翁，鼓棹漁歌趣非一。相逢不相識，出沒繞通塘。    <br />    浦邊清水明素足，別有浣沙吳女郎。行盡綠潭潭轉幽，疑是武陵春碧流。    <br />    秦人雞犬桃花裡，將比通塘渠見羞。通塘不忍別，十去九遲回。    <br />    偶逢佳境心已醉，忽有一鳥從天來。月出青山送行子，四邊苦竹秋聲起。    <br />    長吟白雪望星河，雙垂兩足揚素波。梁鴻德耀會稽日，寧知此中樂事多。   </p>   <p>    <b>     <font color=\"#FF6600\">贈孟浩然</font>    </b>    <br />    吾愛孟夫子，風流天下聞。紅顏棄軒冕，白首臥松雲。    <br />    醉月頻中聖，迷花不事君。高山安可仰，徒此揖清芬。   </p>   <p>    <b>     <font color=\"#FF6600\">贈從兄襄陽少府皓</font>    </b>    <br />    結髮未識事，所交盡豪雄。卻秦不受賞，擊晉寧為功。    <br />    小節豈足言，退耕舂陵東。歸來無產業，生事如轉蓬。    <br />    一朝烏裘敝，百鎰黃金空。彈劍徒激昂，出門悲路窮。    <br />    吾兄青雲士，然諾聞諸公。所以陳片言，片言貴情通。    <br />    棣華倘不接，甘與秋草同。   </p>   <p>    <b>     <font color=\"#FF6600\">淮海對雪贈傅靄（一作淮南對雪贈孟浩然）</font>    </b>    <br />    朔雪落吳天，從風渡溟渤。海樹成陽春，江沙浩明月。    <br />    興從剡溪起，思繞梁園發。寄君郢中歌，曲罷心斷絕。   </p>   <p>    <b>     <font color=\"#FF6600\">贈徐安宜</font>    </b>    <br />    白田見楚老，歌詠徐安宜。制錦不擇地，操刀良在茲。    <br />    清風動百里，惠化聞京師。浮人若雲歸，耕種滿郊岐。    <br />    川光淨麥隴，日色明桑枝。訟息但長嘯，賓來或解頤。    <br />    青橙拂戶牖，白水流園池。遊子滯安邑，懷恩未忍辭。    <br />    翳君樹桃李，歲晚託深期。   </p>   <p>    <b>     <font color=\"#FF6600\">贈任城盧主簿</font>    </b>    <br />    海鳥知天風，竄身魯門東。臨觴不能飲，矯翼思凌空。    <br />    鐘鼓不為樂，煙霜誰與同。歸飛未忍去，流淚謝鴛鴻。   </p>   <p>    <b>     <font color=\"#FF6600\">早秋贈裴十七仲堪</font>    </b>    <br />    遠海動風色，吹愁落天涯。南星變大火，熱氣餘丹霞。    <br />    光景不可回，六龍轉天車。荊人泣美玉，魯叟悲匏瓜。    <br />    功業若夢裡，撫琴發長嗟。裴生信英邁，屈起多才華。    <br />    歷抵海岱豪，結交魯朱家。復攜兩少女，艷色驚荷葩。    <br />    雙歌入青雲，但惜白日斜。窮溟出寶貝，大澤饒龍蛇。    <br />    明主倘見收，煙霞路非賒。時命若不會，歸應煉丹砂。   </p>   <p>    <b>     <font color=\"#FF6600\">贈范金卿二首</font>    </b>    <br />    君子枉清盼，不知東走迷。離家來幾月，絡緯鳴中閨。    <br />    桃李君不言，攀花願成蹊。那能吐芳信，惠好相招攜。    <br />    我有結綠珍，久藏濁水泥。時人棄此物，乃與燕玟齊。    <br />    摭拭欲贈之，申眉路無梯。遼東慚白豕，楚客羞山雞。    <br />    徒有獻芹心，終流泣玉啼。只應自索漠，留舌示山妻。   </p>   <p>范宰不買名，絃歌對前楹。為邦默自化，日覺冰壺清。    <br />    百里雞犬靜，千廬機杼鳴。浮人少蕩析，愛客多逢迎。    <br />    遊子睹嘉政，因之聽頌聲。   </p>   <p>    <b>     <font color=\"#FF6600\">贈瑕丘王少府</font>    </b>    <br />    皎皎鸞鳳姿，飄飄神仙氣。梅生亦何事，來作南昌尉。    <br />    清風佐鳴琴，寂寞道為貴。一見過所聞，操持難與群。    <br />    毫揮魯邑訟，目送瀛洲雲。我隱屠釣下，爾當玉石分。    <br />    無由接高論，空此仰清芬。   </p>   <p>    <b>     <font color=\"#FF6600\">東魯見狄博通</font>    </b>    <br />    去年別我向何處，有人傳道遊江東。謂言掛席度滄海，卻來應是無長風。   </p>   <p>    <b>     <font color=\"#FF6600\">見京兆韋參軍量移東陽二首</font>    </b>    <br />    潮水還歸海，流人卻到吳。相逢問愁苦，淚盡日南珠。    <br />    聞說金華渡，東連五百灘。全勝若耶好，莫道此行難。    <br />    猿嘯千溪合，松風五月寒。他年一攜手，搖艇入新安。   </p>   <p>    <b>     <font color=\"#FF6600\">贈丹陽橫山周處士惟長</font>    </b>    <br />    周子橫山隱，開門臨城隅。連峰入戶牖，勝概凌方壺。    <br />    時作白紵詞，放歌丹陽湖。水色傲溟渤，川光秀菰蒲。    <br />    當其得意時，心與天壤俱。閒雲隨舒卷，安識身有無。    <br />    抱石恥獻玉，沉泉笑探珠。羽化如可作，相攜上清都。   </p>   <p>    <b>     <font color=\"#FF6600\">玉真公主別館苦雨，贈衛尉張卿二首</font>    </b>    <br />    秋坐金張館，繁陰晝不開。空煙迷雨色，蕭颯望中來。    <br />    翳翳昏墊苦，沉沉憂恨催。清秋何以慰，白酒盈吾杯。    <br />    吟詠思管樂，此人已成灰。獨酌聊自勉，誰貴經綸才。    <br />    彈劍謝公子，無魚良可哀。   </p>   <p>苦雨思白日，浮雲何由捲。稷契和天人，陰陽乃驕蹇。    <br />    秋霖劇倒井，昏霧橫絕巘。欲往咫尺途，遂成山川限。    <br />    潀潀奔溜聞，浩浩驚波轉。泥沙塞中途，牛馬不可辨。    <br />    饑從漂母食，閒綴羽陵簡。園家逢秋蔬，藜藿不滿眼。    <br />    蠨蛸結思幽，蟋蟀傷褊淺。廚灶無青煙，刀機生綠蘚。    <br />    投箸解鷫鷞，換酒醉北堂。丹徒布衣者，慷慨未可量。    <br />    何時黃金盤，一斛薦檳榔。功成拂衣去，搖曳滄洲傍。   </p>   <p>    <b>     <font color=\"#FF6600\">贈韋秘書子春二首</font>    </b>    <br />    谷口鄭子真，躬耕在岩石。高名動京師，天下皆籍籍。    <br />    斯人竟不起，雲臥從所適。苟無濟代心，獨善亦何益。    <br />    惟君家世者，偃息逢休明。談天信浩蕩，說劍紛縱橫。    <br />    謝公不徒然，起來為蒼生。秘書何寂寂，無乃羈豪英。    <br />    且復歸碧山，安能戀金闕。舊宅樵漁地，蓬蒿已應沒。    <br />    卻顧女几峰，胡顏見雲月。   </p>   <p>徒為風塵苦，一官已白鬚。氣同萬里合，訪我來瓊都。    <br />    披雲睹青天，捫虱話良圖。留侯將綺裡，出處未雲殊。    <br />    終與安社稷，功成去五湖。   </p>   <p>    <b>     <font color=\"#FF6600\">贈韋侍御黃裳二首</font>    </b>    <br />    太華生長松，亭亭凌霜雪。天與百尺高，豈為微飆折。    <br />    桃李賣陽艷，路人行且迷。春光掃地盡，碧葉成黃泥。    <br />    願君學長松，慎勿作桃李。受屈不改心，然後知君子。   </p>   <p>見君乘驄馬，知上太山道。此地果摧輪，全身以為寶。    <br />    我如豐年玉，棄置秋田草。但勖冰壺心，無為歎衰老。   </p>   <p>    <b>     <font color=\"#FF6600\">贈薛校書</font>    </b>    <br />    我有吳越曲，無人知此音。姑蘇成蔓草，麋鹿空悲吟。    <br />    未誇觀濤作，空郁釣鰲心。舉手謝東海，虛行歸故林。   </p>   <p>    <b>     <font color=\"#FF6600\">贈何七判官昌浩</font>    </b>    <br />    有時忽惆悵，匡坐至夜分。平明空嘯吒，思欲解世紛。    <br />    心隨長風去，吹散萬里雲。羞作濟南生，九十誦古文。    <br />    不然拂劍起，沙漠收奇勳。老死阡陌間，何因揚清芬。    <br />    夫子今管樂，英才冠三軍。終與同出處，豈將沮溺群。   </p>   <p>    <b>     <font color=\"#FF6600\">讀諸葛武侯傳，書懷贈長安崔少府叔封昆季</font>    </b>    <br />    漢道昔雲季，群雄方戰爭。霸圖各未立，割據資豪英。    <br />    赤伏起頹運，臥龍得孔明。當其南陽時，隴畝躬自耕。    <br />    魚水三顧合，風雲四海生。武侯立岷蜀，壯志吞咸京。    <br />    何人先見許，但有崔州平。余亦草間人，頗懷拯物情。    <br />    晚途值子玉，華髮同衰榮。託意在經濟，結交為弟兄。    <br />    毋令管與鮑，千載獨知名。   </p>   <p>    <b>     <font color=\"#FF6600\">贈郭將軍</font>    </b>    <br />    將軍少年出武威，入掌銀台護紫微。平明拂劍朝天去，薄暮垂鞭醉酒歸。    <br />    愛子臨風吹玉笛，美人向月舞羅衣。疇昔雄豪如夢裡，相逢且欲醉春暉。   </p>   <p>    <b>     <font color=\"#FF6600\">駕去溫泉後贈楊山人</font>    </b>    <br />    少年落魄楚漢間，風塵蕭瑟多苦顏。自言管葛竟誰許，長吁莫錯還閉關。    <br />    一朝君王垂拂拭，剖心輸丹雪胸臆，忽蒙白日回景光，直上青雲生羽翼。    <br />    幸陪鸞輦出鴻都，身騎飛龍天馬駒。王公大人借顏色，金璋紫綬來相趨。    <br />    當時結交何紛紛，片言道合惟有君。待吾盡節報明主，然後相攜臥白雲。   </p>   <p>    <b>     <font color=\"#FF6600\">溫泉侍從歸逢故人</font>    </b>    <br />    漢帝長楊苑，誇胡羽獵歸。子雲叨侍從，獻賦有光輝。    <br />    激賞搖天筆，承恩賜御衣。逢君奏明主，他日共翻飛。   </p>   <p>    <b>     <font color=\"#FF6600\">贈裴十四</font>    </b>    <br />    朝見裴叔則，朗如行玉山，黃河落天走東海，萬里寫入胸懷間。    <br />    身騎白黿不敢度，金高南山買君顧。徘徊六合無相知，飄若浮雲且西去。   </p>   <p>    <b>     <font color=\"#FF6600\">贈崔侍郎</font>    </b>    <br />    黃河二尺鯉，本在孟津居。點額不成龍，歸來伴凡魚。    <br />    故人東海客，一見借吹噓。風濤倘相見，更欲凌昆墟。   </p>   <p>    <b>     <font color=\"#FF6600\">述德兼陳情上哥舒大夫</font>    </b>    <br />    天為國家孕英才，森森矛戟擁靈台。浩蕩深謀噴江海，縱橫逸氣走風雷。    <br />    丈夫立身有如此，一呼三軍皆披靡。衛青謾作大將軍，白起真成一豎子。   </p>   <p>    <b>     <font color=\"#FF6600\">雪讒詩贈友人</font>    </b>    <br />    嗟予沉迷，猖獗已久。五十知非，古人嘗有。立言補過，庶存不朽。    <br />    包荒匿瑕，蓄此頑丑。月出致譏，貽愧皓首。感悟遂晚，事往日遷。    <br />    白璧何辜，青蠅屢前。群輕折軸，下沉黃泉。眾毛飛骨，上凌青天。    <br />    萋斐暗成，貝錦粲然。泥沙聚埃，珠玉不鮮。洪焰爍山，發自纖煙。    <br />    蒼波蕩日，起於微涓。交亂四國，播於八埏。拾塵掇蜂，疑聖猜賢。    <br />    哀哉悲夫，誰察予之貞堅。彼婦人之猖狂，不如鵲之強強。    <br />    彼婦人之淫昏，不如鶉之奔奔。坦蕩君子，無悅簧言。    <br />    擢髮續罪，罪乃孔多。傾海流惡，惡無以過。人生實難，逢此織羅。    <br />    積毀銷金，沉憂作歌。天未喪文，其如余何。妲己滅紂，褒女惑周。    <br />    天維蕩覆，職此之由。漢祖呂氏，食其在傍。秦皇太后，毐亦淫荒。    <br />    螮蝀作昏，遂掩太陽。萬乘尚爾，匹夫何傷。辭殫意窮，心切理直。    <br />    如或妄談，昊天是殛。子野善聽，離婁至明。神靡遁響，鬼無逃形。    <br />    不我遐棄，庶昭忠誠。   </p>   <p>    <b>     <font color=\"#FF6600\">贈參寥子</font>    </b>    <br />    白鶴飛天書，南荊訪高士。五雲在峴山，果得參寥子。    <br />    骯髒辭故園，昂藏入君門。天子分玉帛，百官接話言。    <br />    毫墨時灑落，探玄有奇作。著論窮天人，千春秘麟閣。    <br />    長揖不受官，拂衣歸林巒。余亦去金馬，籐蘿同所歡。    <br />    相思在何處，桂樹青雲端。   </p>   <p>    <b>     <font color=\"#FF6600\">贈饒陽張司戶燧</font>    </b>    <br />    朝飲蒼梧泉，夕棲碧海煙。寧知鸞鳳意，遠託椅桐前。    <br />    慕藺豈曩古，攀嵇是當年。愧非黃石老，安識子房賢。    <br />    功業嗟落日，容華棄徂川。一語已道意，三山期著鞭。    <br />    蹉跎人間世，寥落壺中天。獨見遊物祖，探元窮化先。    <br />    何當共攜手，相與排冥筌。   </p>   <p>    <b>     <font color=\"#FF6600\">贈清漳明府侄聿</font>    </b>    <br />    我李百萬葉，柯條布中州。天開青雲器，日為蒼生憂。    <br />    小邑且割雞，大刀佇烹牛。雷聲動四境，惠與清漳流。    <br />    絃歌詠唐堯，脫落隱簪組。心和得天真，風俗猶太古。    <br />    牛羊散阡陌，夜寢不扃戶。問此何以然，賢人宰吾土。    <br />    舉邑樹桃李，垂陰亦流芬。河堤繞綠水，桑柘連青雲。    <br />    趙女不冶容，提籠晝成群。繰絲鳴機杼，百里聲相聞。    <br />    訟息鳥下階，高臥披道帙。蒲鞭掛簷枝，示恥無撲抶。    <br />    琴清月當戶，人寂風入室。長嘯一無言，陶然上皇逸。    <br />    白玉壺冰水，壺中見底清。清光洞毫髮，皎潔照群情。    <br />    趙北美佳政，燕南播高名。過客覽行謠，因之誦德聲。   </p>   <p>    <b>     <font color=\"#FF6600\">贈臨洺縣令皓弟（時被訟停官）</font>    </b>    <br />    陶令去彭澤，茫然太古心。大音自成曲，但奏無絃琴。    <br />    釣水路非遠，連鰲意何深。終期龍伯國，與爾相招尋。   </p>   <p>    <b>     <font color=\"#FF6600\">贈郭季鷹</font>    </b>    <br />    河東郭有道，於世若浮雲。盛德無我位，清光獨映君。    <br />    恥將雞並食，長與鳳為群。一擊九千仞，相期凌紫氛。   </p>   <p>    <b>     <font color=\"#FF6600\">鄴中贈王大（一作鄴中王大勸入高鳳石門山幽居）</font>    </b>    <br />    一身竟無託，遠與孤蓬征。千里失所依，復將落葉並。    <br />    中途偶良朋，問我將何行。欲獻濟時策，此心誰見明。    <br />    君王制六合，海塞無交兵。壯士伏草間，沉憂亂縱橫。    <br />    飄飄不得意，昨發南都城。紫燕櫪下嘶，青萍匣中鳴。    <br />    投軀寄天下，長嘯尋豪英。恥學琅琊人，龍蟠事躬耕。    <br />    富貴吾自取，建功及春榮。我願執爾手，爾方達我情。    <br />    相知同一己，豈惟弟與兄。抱子弄白雲，琴歌發清聲。    <br />    臨別意難盡，各希存令名。   </p>   <p>    <b>     <font color=\"#FF6600\">贈華州王司士</font>    </b>    <br />    淮水不絕濤瀾高，盛德未泯生英髦。知君先負廟堂器，今日還須贈寶刀。   </p>   <p>    <b>     <font color=\"#FF6600\">贈盧征君昆弟</font>    </b>    <br />    明主訪賢逸，雲泉今已空。二盧竟不起，萬乘高其風。    <br />    河上喜相得，壺中趣每同。滄州即此地，觀化遊無窮。    <br />    水落海上清，鰲背睹方蓬。與君弄倒景，攜手凌星虹。   </p>   <p>    <b>     <font color=\"#FF6600\">贈新平少年</font>    </b>    <br />    韓信在淮陰，少年相欺凌。屈體若無骨，壯心有所憑。    <br />    一遭龍顏君，嘯吒從此興。千金答漂母，萬古共嗟稱。    <br />    而我竟何為，寒苦坐相仍。長風入短袂，兩手如懷冰。    <br />    故友不相恤，新交寧見矜。摧殘檻中虎，羈紲韝上鷹。    <br />    何時騰風雲，搏擊申所能。   </p>   <p>    <b>     <font color=\"#FF6600\">贈崔侍郎</font>    </b>    <br />    長劍一杯酒，男兒方寸心。洛陽因劇孟，託宿話胸襟。    <br />    但仰山嶽秀，不知江海深。長安復攜手，再顧重千金。    <br />    君乃輶軒佐，予叨翰墨林。高風摧秀木，虛彈落驚禽。    <br />    不取回舟興，而來命駕尋。扶搖應借力，桃李願成陰。    <br />    笑吐張儀舌，愁為莊舄吟。誰憐明月夜，腸斷聽秋砧。   </p>   <p>    <b>     <font color=\"#FF6600\">走筆贈獨孤駙馬</font>    </b>    <br />    都尉朝天躍馬歸，香風吹人花亂飛。銀鞍紫鞚照雲日，左顧右盼生光輝。    <br />    是時僕在金門裡，待詔公車謁天子。長揖蒙垂國士恩，壯心剖出酬知己。    <br />    一別蹉跎朝市間，青雲之交不可攀。倘其公子重回顧，何必侯嬴長抱關。   </p>   <p>    <b>     <font color=\"#FF6600\">贈嵩山焦煉師</font>    </b>    <br />    二室凌青天，三花含紫煙。中有蓬海客，宛疑麻姑仙。    <br />    道在喧莫染，跡高想已綿。時餐金鵝蕊，屢讀青苔篇。    <br />    八極恣遊憩，九垓長周旋。下瓢酌穎水，舞鶴來伊川。    <br />    還歸空山上，獨拂秋霞眠。蘿月掛朝鏡，松風鳴夜弦。    <br />    潛光隱嵩岳，煉魄棲雲幄。霓裳何飄颻，鳳吹轉綿邈。    <br />    願同西王母，下顧東方朔。紫書倘可傳，銘骨誓相學。   </p>   <p>    <b>     <font color=\"#FF6600\">口號贈征君鴻（此公時被徵）</font>    </b>    <br />    陶令辭彭澤，梁鴻入會稽。我尋高士傳，君與古人齊。    <br />    雲臥留丹壑，天書降紫泥。不知楊伯起，早晚向關西。   </p>   <p>    <b>     <font color=\"#FF6600\">上李邕（此首蕭士贇云是偽作）</font>    </b>    <br />    大鵬一日同風起，摶搖直上九萬里。假令風歇時下來，猶能簸卻滄溟水。    <br />    世人見我恆殊調，聞余大言皆冷笑。宣父猶能畏後生，丈夫未可輕年少。   </p>   <p>    <b>     <font color=\"#FF6600\">贈張公洲革處士</font>    </b>    <br />    列子居鄭圃，不將眾庶分。革侯遁南浦，常恐楚人聞。    <br />    抱甕灌秋蔬，心閒遊天雲。每將瓜田叟，耕種漢水濆。    <br />    時登張公洲，入獸不亂群。井無桔槔事，門絕刺繡文。    <br />    長揖二千石，遠辭百里君。斯為真隱者，吾黨慕清芬。   </p>   <p>    <b>     <font color=\"#FF6600\">秋日煉藥院鑷白髮，贈元六兄林宗</font>    </b>    <br />    木落識歲秋，瓶冰知天寒。桂枝日已綠，拂雪凌雲端。    <br />    弱齡接光景，矯翼攀鴻鸞。投分三十載，榮枯同所歡。    <br />    長吁望青雲，鑷白坐相看。秋顏入曉鏡，壯髮凋危冠。    <br />    窮與鮑生賈，饑從漂母餐。時來極天人，道在豈吟歎。    <br />    樂毅方適趙，蘇秦初說韓。捲舒固在我，何事空摧殘。   </p>   <p>    <b>     <font color=\"#FF6600\">書情題蔡舍人雄</font>    </b>    <br />    嘗高謝太傅，攜妓東山門。楚舞醉碧雲，吳歌斷清猿。    <br />    暫因蒼生起，談笑安黎元。余亦愛此人，丹霄冀飛翻。    <br />    遭逢聖明主，敢進興亡言。白璧竟何辜，青蠅遂成冤。    <br />    一朝去京國，十載客梁園。猛犬吠九關，殺人憤精魂。    <br />    皇穹雪冤枉，白日開氛昏。泰階得夔龍，桃李滿中原。    <br />    倒海索明月，凌山採芳蓀。愧無橫草功，虛負雨露恩。    <br />    跡謝雲台閣，心隨天馬轅。夫子王佐才，而今復誰論。    <br />    層飆振六翮，不日思騰騫。我縱五湖棹，煙濤恣崩奔。    <br />    夢釣子陵湍，英風緬猶存。彼希客星隱，弱植不足援。    <br />    千里一回首，萬里一長歌。黃鶴不復來，清風愁奈何。    <br />    舟浮瀟湘月，山倒洞庭波。投汨笑古人，臨濠得天和。    <br />    閒時田畝中，搔背牧雞鵝。別離解相訪，應在武陵多。   </p>   <p>    <b>     <font color=\"#FF6600\">憶襄陽舊遊，贈馬少府巨</font>    </b>    <br />    昔為大堤客，曾上山公樓。開窗碧嶂滿，拂鏡滄江流。    <br />    高冠佩雄劍，長揖韓荊州。此地別夫子，今來思舊遊。    <br />    朱顏君未老，白髮我先秋。壯志恐蹉跎，功名若雲浮。    <br />    歸心結遠夢，落日懸春愁。空思羊叔子，墮淚峴山頭。   </p>   <p>    <b>     <font color=\"#FF6600\">對雪獻從兄虞城宰</font>    </b>    <br />    昨夜梁園裡，弟寒兄不知。庭前看玉樹，腸斷憶連枝。   </p>   <p>    <b>     <font color=\"#FF6600\">訪道安陵遇蓋還為余造真籙，臨別留贈</font>    </b>    <br />    清水見白石，仙人識青童。安陵蓋夫子，十歲與天通。    <br />    懸河與微言，談論安可窮。能令二千石，撫背驚神聰。    <br />    揮毫贈新詩，高價掩山東。至今平原客，感激慕清風。    <br />    學道北海仙，傳書蕊珠宮。丹田了玉闕，白日思雲空。    <br />    為我草真籙，天人慚妙工。七元洞豁落，八角輝星虹。    <br />    三災蕩璇璣，蛟龍翼微躬。舉手謝天地，虛無齊始終。    <br />    黃金滿高堂，答荷難克充。下笑世上士，沉魂北羅酆。    <br />    昔日萬乘墳，今成一科蓬。贈言若可重，實此輕華嵩。   </p>   <p>    <b>     <font color=\"#FF6600\">贈崔郎中宗之（時謫官金陵）</font>    </b>    <br />    胡雁拂海翼，翱翔鳴素秋。驚雲辭沙朔，飄蕩迷河洲。    <br />    有如飛蓬人，去逐萬里遊。登高望浮雲，彷彿如舊丘。    <br />    日從海傍沒，水向天邊流。長嘯倚孤劍，目極心悠悠。    <br />    歲晏歸去來，富貴安可求。仲尼七十說，歷聘莫見收。    <br />    魯連逃千金，珪組豈可酬。時哉苟不會，草木為我儔。    <br />    希君同攜手，長往南山幽。   </p>   <p>    <b>     <font color=\"#FF6600\">贈崔咨議</font>    </b>    <br />    綠驥本天馬，素非伏櫪駒。長嘶向清風，倏忽凌九區。    <br />    何言西北至，卻走東南隅。世道有翻覆，前期難豫圖。    <br />    希君一翦拂，猶可騁中衢。   </p>   <p>    <b>     <font color=\"#FF6600\">贈升州王使君忠臣</font>    </b>    <br />    六代帝王國，三吳佳麗城。賢人當重寄，天子借高名。    <br />    巨海一邊靜，長江萬里清。應須救趙策，未肯棄侯嬴。   </p>   <p>    <b>     <font color=\"#FF6600\">贈別從甥高五</font>    </b>    <br />    魚目高泰山，不如一璵璠。賢甥即明月，聲價動天門。    <br />    能成吾宅相，不減魏陽元。自顧寡籌略，功名安所存。    <br />    五木思一擲，如繩繫窮猿。櫪中駿馬空，堂上醉人喧。    <br />    黃金久已罄，為報故交恩。聞君隴西行，使我驚心魂。    <br />    與爾共飄颻，雲天各飛翻。江水流或捲，此心難具論。    <br />    貧家羞好客，語拙覺辭繁。三朝空錯莫，對飯卻慚冤。    <br />    自笑我非夫，生事多契闊。蓄積萬古憤，向誰得開豁。    <br />    天地一浮雲，此身乃毫末。忽見無端倪，太虛可包括。    <br />    去去何足道，臨歧空復愁。肝膽不楚越，山河亦衾裯。    <br />    雲龍若相從，明主會見收。成功解相訪，溪水桃花流。   </p>   <p>    <b>     <font color=\"#FF6600\">贈裴司馬</font>    </b>    <br />    翡翠黃金縷，繡成歌舞衣。若無雲間月，誰可比光輝。    <br />    秀色一如此，多為眾女譏。君恩移昔愛，失寵秋風歸。    <br />    愁苦不窺鄰，泣上流黃機。天寒素手冷，夜長燭復微。    <br />    十日不滿匹，鬢蓬亂若絲。猶是可憐人，容華世中稀。    <br />    向君髮皓齒，顧我莫相違。   </p>   <p>    <b>     <font color=\"#FF6600\">敘舊贈江陽宰陸調</font>    </b>    <br />    泰伯讓天下，仲雍揚波濤。清風蕩萬古，跡與星辰高。    <br />    開吳食東溟，陸氏世英髦。多君秉古節，嶽立冠人曹。    <br />    風流少年時，京洛事遊遨。腰間延陵劍，玉帶明珠袍。    <br />    我昔鬥雞徒，連延五陵豪。邀遮相組織，呵嚇來煎熬。    <br />    君開萬叢人，鞍馬皆辟易。告急清憲台，脫余北門厄。    <br />    間宰江陽邑，翦棘樹蘭芳。城門何肅穆，五月飛秋霜。    <br />    好鳥集珍木，高才列華堂。時從府中歸，絲管儼成行。    <br />    但苦隔遠道，無由共銜觴。江北荷花開，江南楊梅熟。    <br />    正好飲酒時，懷賢在心目。掛席拾海月，乘風下長川。    <br />    多沽新豐醁，滿載剡溪船。中途不遇人，直到爾門前。    <br />    大笑同一醉，取樂平生年。   </p>   <p>    <b>     <font color=\"#FF6600\">贈從孫義興宰銘</font>    </b>    <br />    天子思茂宰，天枝得英才。朗然清秋月，獨出映吳台。    <br />    落筆生綺繡，操刀振風雷。蠖屈雖百里，鵬鶱望三台。    <br />    退食無外事，琴堂向山開。綠水寂以閒，白雲有時來。    <br />    河陽富奇藻，彭澤縱名杯。所恨不見之，猶如仰昭回。    <br />    元惡昔滔天，疲人散幽草。驚川無活鱗，舉邑罕遺老。    <br />    誓雪會稽恥，將奔宛陵道。亞相素所重，投刃應桑林。    <br />    獨坐傷激揚，神融一開襟。絃歌欣再理，和樂醉人心。    <br />    蠹政除害馬，傾巢有歸禽。壺漿候君來，聚舞共謳吟。    <br />    農人棄蓑笠，蠶女墮纓簪。歡笑相拜賀，則知惠愛深。    <br />    歷職吾所聞，稱賢爾為最。化洽一邦上，名馳三江外。    <br />    峻節貫雲霄，通方堪遠大。能文變風俗，好客留軒蓋。    <br />    他日一來遊，因之嚴光瀨。   </p>   <p>    <b>     <font color=\"#FF6600\">草創大還，贈柳官迪</font>    </b>    <br />    天地為橐籥，周流行太易。造化合元符，交媾騰精魄。    <br />    自然成妙用，孰知其指的。羅絡四季間，綿微無一隙。    <br />    日月更出沒，雙光豈云只。奼女乘河車，黃金充轅軛。    <br />    執樞相管轄，摧伏傷羽翮。朱鳥張炎威，白虎守本宅。    <br />    相煎成苦老，消鑠凝津液。彷彿明窗塵，死灰同至寂。    <br />    搗冶入赤色，十二周律歷。赫然稱大還，與道本無隔。    <br />    白日可撫弄，清都在咫尺。北酆落死名，南斗上生籍。    <br />    抑予是何者，身在方士格。才術信縱橫，世途自輕擲。    <br />    吾求仙棄俗，君曉損勝益。不向金闕遊，思為玉皇客。    <br />    鸞車速風電，龍騎無鞭策。一舉上九天，相攜同所適。   </p>   <p>    <b>     <font color=\"#FF6600\">贈崔司戶文昆季</font>    </b>    <br />    雙珠出海底，俱是連城珍。明月兩特達，餘暉傍照人。    <br />    英聲振名都，高價動殊鄰。豈伊箕山故，特以風期親。    <br />    惟昔不自媒，擔簦西入秦。攀龍九天上，忝列歲星臣。    <br />    布衣侍丹墀，密勿草絲綸。才微惠渥重，讒巧生緇磷。    <br />    一去已十載，今來復盈旬。清霜入曉鬢，白露生衣巾。    <br />    側見綠水亭，開門列華茵。千金散義士，四坐無凡賓。    <br />    欲折月中桂，持為寒者薪。路傍已竊笑，天路將何因。    <br />    垂恩倘丘山，報德有微身。   </p>   <p>    <b>     <font color=\"#FF6600\">贈溧陽宋少府陟</font>    </b>    <br />    李斯未相秦，且逐東門兔。宋玉事襄王，能為高唐賦。    <br />    常聞綠水曲，忽此相逢遇。掃灑青天開，豁然披雲霧。    <br />    葳蕤紫鸞鳥，巢在昆山樹。驚風西北吹，飛落南溟去。    <br />    早懷經濟策，特受龍顏顧。白玉棲青蠅，君臣忽行路。    <br />    人生感分義，貴欲呈丹素。何日清中原，相期廓天步。   </p>   <p>    <b>     <font color=\"#FF6600\">戲贈鄭溧陽</font>    </b>    <br />    陶令日日醉，不知五柳春。素琴本無弦，漉酒用葛巾。    <br />    清風北窗下，自謂羲皇人。何時到栗裡，一見平生親。   </p>   <p>    <b>     <font color=\"#FF6600\">贈僧崖公</font>    </b>    <br />    昔在朗陵東，學禪白眉空。大地了鏡徹，迴旋寄輪風。    <br />    攬彼造化力，持為我神通。晚謁泰山君，親見日沒雲。    <br />    中夜臥山月，拂衣逃人群。授余金仙道，曠劫未始聞。    <br />    冥機發天光，獨朗謝垢氛。虛舟不繫物，觀化遊江濆。    <br />    江濆遇同聲，道崖乃僧英。說法動海岳，遊方化公卿。    <br />    手秉玉麈尾，如登白樓亭。微言注百川，亹亹信可聽。    <br />    一風鼓群有，萬籟各自鳴。啟閉八窗牖，託宿掣電霆。    <br />    自言歷天台，搏壁躡翠屏。凌兢石橋去，恍惚入青冥。    <br />    昔往今來歸，絕景無不經。何日更攜手，乘杯向蓬瀛。   </p>   <p>    <b>     <font color=\"#FF6600\">遊溧陽北湖亭望瓦屋山懷古贈同旅（一作贈孟浩然）</font>    </b>    <br />    朝登北湖亭，遙望瓦屋山。天清白露下，始覺秋風還。    <br />    遊子託主人，仰觀眉睫間。目色送飛鴻，邈然不可攀。    <br />    長吁相勸勉，何事來吳關。聞有貞義女，振窮溧水灣。    <br />    清光了在眼，白日如披顏。高墳五六墩，崒兀棲猛虎。    <br />    遺跡翳九泉，芳名動千古。子胥昔乞食，此女傾壺漿。    <br />    運開展宿憤，入楚鞭平王。凜冽天地間，聞名若懷霜。    <br />    壯夫或未達，十步九太行。與君拂衣去，萬里同翱翔。   </p>   <p>    <b>     <font color=\"#FF6600\">醉後贈從甥高鎮</font>    </b>    <br />    馬上相逢揖馬鞭，客中相見客中憐。欲邀擊築悲歌飲，正值傾家無酒錢。    <br />    江東風光不借人，枉殺落花空自春。黃金逐手快意盡，昨日破產今朝貧。    <br />    丈夫何事空嘯傲，不如燒卻頭上巾。君為進士不得進，我被秋霜生旅鬢。    <br />    時清不及英豪人，三尺童兒重廉藺。匣中盤劍裝    <a target=\"_blank\" href=\"http://140.111.1.40/yitic/frc/frc17300.htm\">●</a>魚，閒在腰間未用渠。    <br />    且將換酒與君醉，醉歸託宿吳專諸。   </p>   <p>    <b>     <font color=\"#FF6600\">贈秋浦柳少府</font>    </b>    <br />    秋浦舊蕭索，公庭人吏稀。因君樹桃李，此地忽芳菲。    <br />    搖筆望白雲，開簾當翠微。時來引山月，縱酒酣清暉。    <br />    而我愛夫子，淹留未忍歸。   </p>   <p>    <b>     <font color=\"#FF6600\">贈崔秋浦三首</font>    </b>    <br />    吾愛崔秋浦，宛然陶令風。門前五楊柳，井上二梧桐。    <br />    山鳥下廳事，簷花落酒中。懷君未忍去，惆悵意無窮。    <br />    崔令學陶令，北窗常晝眠。抱琴時弄月，取意任無弦。    <br />    見客但傾酒，為官不愛錢。東皋春事起，種黍早歸田。    <br />    河陽花作縣，秋浦玉為人。地逐名賢好，風隨惠化春。    <br />    水從天漢落，山逼畫屏新。應念金門客，投沙弔楚臣。   </p>   <p>    <b>     <font color=\"#FF6600\">望九華贈青陽韋仲堪</font>    </b>    <br />    昔在九江上，遙望九華峰。天河掛綠水，秀出九芙蓉。    <br />    我欲一揮手，誰人可相從。君為東道主，於此臥雲松。   </p>   <p>    <b>     <font color=\"#FF6600\">贈王判官，時余歸隱，居廬山屏風疊</font>    </b>    <br />    昔別黃鶴樓，蹉跎淮海秋。俱飄零落葉，各散洞庭流。    <br />    中年不相見，蹭蹬遊吳越。何處我思君，天台綠蘿月。    <br />    會稽風月好，卻繞剡溪回。雲山海上出，人物鏡中來。    <br />    一度浙江北，十年醉楚台。荊門倒屈宋，梁苑傾鄒枚。    <br />    苦笑我夸誕，知音安在哉。大盜割鴻溝，如風掃秋葉。    <br />    吾非濟代人，且隱屏風疊。中夜天中望，憶君思見君。    <br />    明朝拂衣去，永與海鷗群。   </p>   <p>    <b>     <font color=\"#FF6600\">在水軍宴贈幕府諸侍御</font>    </b>    <br />    月化五白龍，翻飛凌九天。胡沙驚北海，電掃洛陽川。    <br />    虜箭雨宮闕，皇輿成播遷。英王受廟略，秉鉞清南邊。    <br />    雲旗捲海雪，金戟羅江煙。聚散百萬人，弛張在一賢。    <br />    霜台降群彥，水國奉戎旃。繡服開宴語，天人借樓船。    <br />    如登黃金台，遙謁紫霞仙。捲身編蓬下，冥機四十年。    <br />    寧知草間人，腰下有龍泉。浮雲在一決，誓欲清幽燕。    <br />    願與四座公，靜談金匱篇。齊心戴朝恩，不惜微軀捐。    <br />    所冀旄頭滅，功成追魯連。   </p>   <p>    <b>     <font color=\"#FF6600\">贈武十七諤</font>    </b>    <br />    馬如一匹練，明日過吳門。乃是要離客，西來欲報恩。    <br />    笑開燕匕首，拂拭竟無言。狄犬吠清洛，天津成塞垣。    <br />    愛子隔東魯，空悲斷腸猿。林回棄白璧，千里阻同奔。    <br />    君為我致之，輕繼涉淮原。精誠合天道，不愧遠遊魂。   </p>   <p>    <b>     <font color=\"#FF6600\">贈閭丘宿松</font>    </b>    <br />    阮籍為太守，乘驢上東平。剖竹十日間，一朝風化清。    <br />    偶來拂衣去，誰測主人情。夫子理宿松，浮雲知古城。    <br />    掃地物莽然，秋來百草生。飛鳥還舊巢，遷人返躬耕。    <br />    何慚宓子賤，不減陶淵明。吾知千載後，卻掩二賢名。   </p>   <p>    <b>     <font color=\"#FF6600\">獄中上崔相渙</font>    </b>    <br />    胡馬渡洛水，血流征戰場。千門閉秋景，萬姓危朝霜。    <br />    賢相燮元氣，再欣海縣康。台庭有夔龍，列宿粲成行。    <br />    羽翼三元聖，發輝兩太陽。應念覆盆下，雪泣拜天光。   </p>   <p>    <b>     <font color=\"#FF6600\">中丞宋公以吳兵三千赴河南軍次尋陽…囚參謀幕府因贈之</font>    </b>    <br />    獨坐清天下，專征出海隅。九江皆渡虎，三郡盡還珠。    <br />    組練明秋浦，樓船入郢都。風高初選將，月滿欲平胡。    <br />    殺氣橫千里，軍聲動九區。白猿慚劍術，黃石借兵符。    <br />    戎虜行當翦，鯨鯢立可誅。自憐非劇孟，何以佐良圖。   </p>   <p>    <b>     <font color=\"#FF6600\">流夜郎贈辛判官</font>    </b>    <br />    昔在長安醉花柳，五侯七貴同杯酒。氣岸遙凌豪士前，風流肯落他人後。    <br />    夫子紅顏我少年，章台走馬著金鞭。文章獻納麒麟殿，歌舞淹留玳瑁筵。    <br />    與君自謂長如此，寧知草動風塵起。函谷忽驚胡馬來，秦宮桃李向明開。    <br />    我愁遠謫夜郎去，何日金雞放赦回。   </p>   <p>    <b>     <font color=\"#FF6600\">贈劉都使</font>    </b>    <br />    東平劉公幹，南國秀餘芳。一鳴即朱紱，五十佩銀章。    <br />    飲冰事戎幕，衣錦華水鄉。銅官幾萬人，諍訟清玉堂。    <br />    吐言貴珠玉，落筆回風霜。而我謝明主，銜哀投夜郎。    <br />    歸家酒債多，門客粲成行。高談滿四座，一日傾千觴。    <br />    所求竟無緒，裘馬欲摧藏。主人若不顧，明發釣滄浪。   </p>   <p>    <b>     <font color=\"#FF6600\">贈常侍御</font>    </b>    <br />    安石在東山，無心濟天下。一起振橫流，功成復瀟灑。    <br />    大賢有捲舒，季葉輕風雅。匡復屬何人，君為知音者。    <br />    傳聞武安將，氣振長平瓦。燕趙期洗清，周秦保宗社。    <br />    登朝若有言，為訪南遷賈。   </p>   <p>    <b>     <font color=\"#FF6600\">贈易秀才</font>    </b>    <br />    少年解長劍，投贈即分離。何不斷犀象，精光暗往時。    <br />    蹉跎君自惜，竄逐我因誰。地遠虞翻老，秋深宋玉悲。    <br />    空摧芳桂色，不屈古松姿。感激平生意，勞歌寄此辭。   </p>   <p>    <b>     <font color=\"#FF6600\">經亂離後天恩流夜郎憶舊遊書懷贈江夏韋太守良宰</font>    </b>    <br />    天上白玉京，十二樓五城。仙人撫我頂，結髮受長生。    <br />    誤逐世間樂，頗窮理亂情。九十六聖君，浮雲掛空名。    <br />    天地賭一擲，未能忘戰爭。試涉霸王略，將期軒冕榮。    <br />    時命乃大謬，棄之海上行。學劍翻自哂，為文竟何成。    <br />    劍非萬人敵，文竊四海聲。兒戲不足道，五噫出西京。    <br />    臨當欲去時，慷慨淚沾纓。歎君倜儻才，標舉冠群英。    <br />    開筵引祖帳，慰此遠徂征。鞍馬若浮雲，送余驃騎亭。    <br />    歌鐘不盡意，白日落昆明。十月到幽州，戈鋋若羅星。    <br />    君王棄北海，掃地借長鯨。呼吸走百川，燕然可摧傾。    <br />    心知不得語，卻欲棲蓬瀛。彎弧懼天狼，挾矢不敢張。    <br />    攬涕黃金台，呼天哭昭王。無人貴駿骨，騄耳空騰驤。    <br />    樂毅倘再生，於今亦奔亡。蹉跎不得意，驅馬還貴鄉。    <br />    逢君聽絃歌，肅穆坐華堂。百里獨太古，陶然臥羲皇。    <br />    徵樂昌樂館，開筵列壺觴。賢豪間青娥，對燭儼成行。    <br />    醉舞紛綺席，清歌繞飛梁。歡娛未終朝，秩滿歸咸陽。    <br />    祖道擁萬人，供帳遙相望。一別隔千里，榮枯異炎涼。    <br />    炎涼幾度改，九土中橫潰。漢甲連胡兵，沙塵暗雲海。    <br />    草木搖殺氣，星辰無光彩。白骨成丘山，蒼生竟何罪。    <br />    函關壯帝居，國命懸哥舒。長戟三十萬，開門納凶渠。    <br />    公卿如犬羊，忠讜醢與菹。二聖出遊豫，兩京遂丘墟。    <br />    帝子許專徵，秉旄控強楚。節制非桓文，軍師擁熊虎。    <br />    人心失去就，賊勢騰風雨。惟君固房陵，誠節冠終古。    <br />    仆臥香爐頂，餐霞漱瑤泉。門開九江轉，枕下五湖連。    <br />    半夜水軍來，潯陽滿旌旃。空名適自誤，迫脅上樓船。    <br />    徒賜五百金，棄之若浮煙。辭官不受賞，翻謫夜郎天。    <br />    夜郎萬里道，西上令人老。掃蕩六合清，仍為負霜草。    <br />    日月無偏照，何由訴蒼昊。良牧稱神明，深仁恤交道。    <br />    一忝青雲客，三登黃鶴樓。顧慚禰處士，虛對鸚鵡洲。    <br />    樊山霸氣盡，寥落天地秋。江帶峨眉雪，川橫三峽流。    <br />    萬舸此中來，連帆過揚州。送此萬里目，曠然散我愁。    <br />    紗窗倚天開，水樹綠如髮。窺日畏銜山，促酒喜得月。    <br />    吳娃與越艷，窈窕誇鉛紅。呼來上雲梯，含笑出簾櫳。    <br />    對客小垂手，羅衣舞春風。賓跪請休息，主人情未極。    <br />    覽君荊山作，江鮑堪動色。清水出芙蓉，天然去雕飾。    <br />    逸興橫素襟，無時不招尋。朱門擁虎士，列戟何森森。    <br />    剪鑿竹石開，縈流漲清深。登台坐水閣，吐論多英音。    <br />    片辭貴白璧，一諾輕黃金。謂我不愧君，青鳥明丹心。    <br />    五色雲間鵲，飛鳴天上來。傳聞赦書至，卻放夜郎回。    <br />    暖氣變寒谷，炎煙生死灰。君登鳳池去，忽棄賈生才。    <br />    桀犬尚吠堯，匈奴笑千秋。中夜四五歎，常為大國憂。    <br />    旌旆夾兩山，黃河當中流。連雞不得進，飲馬空夷猶。    <br />    安得羿善射，一箭落旄頭。   </p>   <p>    <b>     <font color=\"#FF6600\">江夏使君叔席上贈史郎中</font>    </b>    <br />    鳳凰丹禁裡，銜出紫泥書。昔放三湘去，今還萬死餘。    <br />    仙郎久為別，客舍問何如。涸轍思流水，浮雲失舊居。    <br />    多慚華省貴，不以逐臣疏。復如竹林下，叨陪芳宴初。    <br />    希君生羽翼，一化北溟魚。   </p>   <p>    <b>     <font color=\"#FF6600\">博平鄭太守自廬山千里相尋入江夏北市門見訪…立馬贈別</font>    </b>    <br />    大梁貴公子，氣蓋蒼梧雲。若無三千客，誰道信陵君。    <br />    救趙復存魏，英威天下聞。邯鄲能屈節，訪博從毛薛。    <br />    夷門得隱淪，而與侯生親。仍要鼓刀者，乃是袖槌人。    <br />    好士不盡心，何能保其身。多君重然諾，意氣遙相託。    <br />    五馬入市門，金鞍照城郭。都忘虎竹貴，且與荷衣樂。    <br />    去去桃花源，何時見歸軒。相思無終極，腸斷朗江猿。   </p>   <p>    <b>     <font color=\"#FF6600\">江上贈竇長史</font>    </b>    <br />    漢求季布魯朱家，楚逐伍胥去章華。萬里南遷夜郎國，三年歸及長風沙。    <br />    聞道青雲貴公子，錦帆遊戲西江水。人疑天上坐樓船，水淨霞明兩重綺。    <br />    相約相期何太深，棹歌搖艇月中尋。不同珠履三千客，別欲論交一片心。   </p>   <p>    <b>     <font color=\"#FF6600\">贈王漢陽</font>    </b>    <br />    天落白玉棺，王喬辭葉縣。一去未千年，漢陽復相見。    <br />    猶乘飛鳧舄，尚識仙人面。鬢髮何青青，童顏皎如練。    <br />    吾曾弄海水，清淺嗟三變。果愜麻姑言，時光速流電。    <br />    與君數杯酒，可以窮歡宴。白雲歸去來，何事坐交戰。   </p>   <p>    <b>     <font color=\"#FF6600\">贈漢陽輔錄事二首</font>    </b>    <br />    聞君罷官意，我抱漢川湄。借問久疏索，何如聽訟時。    <br />    天清江月白，心靜海鷗知。應念投沙客，空餘弔屈悲。   </p>   <p>鸚鵡洲橫漢陽渡，水引寒湮沒江樹。南浦登樓不見君，君今罷官在何處。    <br />    漢口雙魚白錦鱗，令傳尺素報情人。其中字數無多少，只是相思秋復春。   </p>   <p>    <b>     <font color=\"#FF6600\">江夏贈韋南陵冰</font>    </b>    <br />    胡驕馬驚沙塵起，胡雛飲馬天津水。君為張掖近酒泉，我竄三色九千里。    <br />    天地再新法令寬，夜郎遷客帶霜寒。西憶故人不可見，東風吹夢到長安。    <br />    寧期此地忽相遇，驚喜茫如墮煙霧。玉簫金管喧四筵，苦心不得申長句。    <br />    昨日繡衣傾綠尊，病如桃李竟何言。昔騎天子大宛馬，今乘款段諸侯門。    <br />    賴遇南平豁方寸，復兼夫子持清論。有似山開萬里雲，四望青天解人悶。    <br />    人悶還心悶，苦辛長苦辛。愁來飲酒二千石，寒灰重暖生陽春。    <br />    山公醉後能騎馬，別是風流賢主人。頭陀雲月多僧氣，山水何曾稱人意。    <br />    不然鳴笳按鼓戲滄流，呼取江南女兒歌棹謳。    <br />    我且為君槌碎黃鶴樓，君亦為吾倒卻鸚鵡洲。    <br />    赤壁爭雄如夢裡，且須歌舞寬離憂。   </p>   <p>    <b>     <font color=\"#FF6600\">贈盧司戶</font>    </b>    <br />    秋色無遠近，出門盡寒山。白雲遙相識，待我蒼梧間。    <br />    借問盧耽鶴，西飛幾歲還。   </p>   <p>    <b>     <font color=\"#FF6600\">贈從弟南平太守之遙二首</font>    </b>    <br />    少年不得意，落魄無安居。願隨任公子，欲釣吞舟魚。    <br />    常時飲酒逐風景，壯心遂與功名疏。蘭生谷底人不鋤，雲在高山空捲舒。    <br />    漢家天子馳駟馬，赤軍蜀道迎相如。天門九重謁聖人，龍顏一解四海春。    <br />    彤庭左右呼萬歲，拜賀明主收沉淪。翰林秉筆回英眄，麟閣崢嶸誰可見。    <br />    承恩初入銀台門，著書獨在金鑾殿。龍鉤雕鐙白玉鞍，像床綺席黃金盤。    <br />    當時笑我微賤者，卻來請謁為交歡。一朝謝病遊江海，疇昔相知幾人在。    <br />    前門長揖後門關，今日結交明日改。愛君山嶽心不移，隨君雲霧迷所為。    <br />    夢得池塘生春草，使我長價登樓詩。別後遙傳臨海作，可見羊何共和之。   </p>   <p>東平與南平，今古兩步兵。素心愛美酒，不是顧專城。    <br />    謫官桃源去，尋花幾處行。秦人如舊識，出戶笑相迎。   </p>   <p>    <b>     <font color=\"#FF6600\">贈潘侍御論錢少陽</font>    </b>    <br />    繡衣柱史何昂藏，鐵冠白筆橫秋霜。三軍論事多引納，階前虎士羅干將。    <br />    雖無二十五老者，且有一翁錢少陽。眉如松雪齊四皓，調笑可以安儲皇。    <br />    君能禮此最下士，九州拭目瞻清光。   </p>   <p>    <b>     <font color=\"#FF6600\">贈柳圓</font>    </b>    <br />    竹實滿秋浦，鳳來何苦饑。還同月下鵲，三繞未安枝。    <br />    夫子即瓊樹，傾柯拂羽儀。懷君戀明德，歸去日相思。   </p>   <p>    <b>     <font color=\"#FF6600\">流夜郎半道承恩放還，兼欣克復之美書懷示息秀才</font>    </b>    <br />    黃口為人羅，白龍乃魚服。得罪豈怨天，以愚陷網目。    <br />    鯨鯢未翦滅，豺狼屢翻履。悲作楚地囚，何日秦庭哭。    <br />    遭逢二明主，前後兩遷逐。去國愁夜郎，投身竄荒谷。    <br />    半道雪屯蒙，曠如鳥出籠。遙欣克復美，光武安可同。    <br />    天子巡劍閣，儲皇守扶風。揚袂正北辰，開襟攬群雄。    <br />    胡兵出月窟，雷破關之東。左掃因右拂，旋收洛陽宮。    <br />    回輿入咸京，席捲六合通。叱吒開帝業，手成天地功。    <br />    大駕還長安，兩日忽再中。一朝讓寶位，劍璽傳無窮。    <br />    愧無秋毫力，誰念矍鑠翁。弋者何所慕，高飛仰冥鴻。    <br />    棄劍學丹砂，臨爐雙玉童。寄言息夫子，歲晚陟方蓬。   </p>   <p>    <b>     <font color=\"#FF6600\">贈張相鎬二首（時逃難在宿松山作。蕭士贇雲下八首偽）</font>    </b>    <br />    神器難竊弄，天狼窺紫宸。六龍遷白日，四海暗胡塵。    <br />    昊穹降元宰，君子方經綸。澹然養浩氣，欻起持大鈞。    <br />    秀骨象山嶽，英謀合鬼神。佐漢解鴻門，生唐為後身。    <br />    擁旄秉金鉞，伐鼓乘朱輪。虎將如雷霆，總戎向東巡。    <br />    諸侯拜馬首，猛士騎鯨鱗。澤被魚鳥悅，令行草木春。    <br />    聖智不失時，建功及良辰。丑虜安足紀，可貽幗與巾。    <br />    倒瀉溟海珠，盡為入幕珍。馮異獻赤伏，鄧生倏來臻。    <br />    庶同昆陽舉，再睹漢儀新。昔為管將鮑，中奔吳隔秦。    <br />    一生欲報主，百代思榮親。其事竟不就，哀哉難重陳。    <br />    臥病宿松山，蒼茫空四鄰。風雲激壯志，枯槁驚常倫。    <br />    聞君自天來，目張氣益振。亞夫得劇孟，敵國空無人。    <br />    捫虱對桓公，願得論悲辛。大塊方噫氣，何辭鼓青蘋。    <br />    斯言倘不合，歸老漢江濱。   </p>   <p>本家隴西人，先為漢邊將。功略蓋天地，名飛青雲上。    <br />    苦戰竟不侯，富年頗惆悵。世傳崆峒勇，氣激金風壯。    <br />    英烈遺厥孫，百代神猶王。十五觀奇書，作賦凌相如。    <br />    龍顏惠殊寵，麟閣憑天居。晚途未雲已，蹭蹬遭讒毀。    <br />    想像晉末時，崩騰胡塵起。衣冠陷鋒鏑，戎虜盈朝市。    <br />    石勒窺神州，劉聰劫天子。撫劍夜吟嘯，雄心日千里。    <br />    誓欲斬鯨鯢，澄清洛陽水。六合灑霖雨，萬物無凋枯。    <br />    我揮一杯水，自笑何區區。因人恥成事，貴欲決良圖。    <br />    滅虜不言功，飄然陟蓬壺。惟有安期舄，留之滄海隅。   </p>   <p>    <b>     <font color=\"#FF6600\">聞謝楊兒吟猛虎詞，因此有贈</font>    </b>    <br />    同州隔秋浦，聞吟猛虎詞。晨朝來借問，知是謝楊兒。   </p>   <p>    <b>     <font color=\"#FF6600\">宿清溪主人</font>    </b>    <br />    夜到清溪宿，主人碧巖裡。簷楹掛星斗，枕席響風水。    <br />    月落西山時，啾啾夜猿起。   </p>   <p>    <b>     <font color=\"#FF6600\">繫尋陽，上崔相渙三首</font>    </b>    <br />    邯鄲四十萬，同日陷長平。能回造化筆，或冀一人生。    <br />    毛遂不墮井，曾參寧殺人。虛言誤公子，投杼惑慈親。    <br />    白璧雙明月，方知一玉真。虛傳一片雨，枉作陽台神。    <br />    縱為夢裡相隨去，不是襄王傾國人。   </p>   <p>    <b>     <font color=\"#FF6600\">巴陵贈賈舍人</font>    </b>    <br />    賈生西望憶京華，湘浦南遷莫怨嗟。聖主恩深漢文帝，憐君不遣到長沙。   </p>   <p>    <b>     <font color=\"#FF6600\">贈別舍人弟台卿之江南</font>    </b>    <br />    去國客行遠，還山秋夢長。梧桐落金井，一葉飛銀床。    <br />    覺罷攬明鏡，鬢毛颯已霜。良圖委蔓草，古貌成枯桑。    <br />    欲道心下事，時人疑夜光。因為洞庭葉，飄落之瀟湘。    <br />    令弟經濟士，謫居我何傷。潛虯隱尺水，著論談興亡。    <br />    客遇王子喬，口傳不死方。入洞過天地，登真朝玉皇。    <br />    吾將撫爾背，揮手遂翱翔……   </p>   <p>    <b>     <font color=\"#FF6600\">醉後贈王歷陽（歷陽，和州也）</font>    </b>    <br />    書禿千兔毫，詩裁兩牛腰。筆蹤起龍虎，舞袖拂雲霄。    <br />    雙歌二胡姬，更奏遠清朝。舉酒挑朔雪，從君不相饒。   </p>   <p>    <b>     <font color=\"#FF6600\">贈歷陽褚司馬（時此公為稚子舞，故作是詩）</font>    </b>    <br />    北堂千萬壽，侍奉有光輝。先同稚子舞，更著老萊衣。    <br />    因為小兒啼，醉倒月下歸。人間無此樂，此樂世中稀。   </p>   <p>    <b>     <font color=\"#FF6600\">對雪醉後贈王歷陽</font>    </b>    <br />    有身莫犯飛龍鱗，有手莫辮猛虎鬚。君看昔日汝南市，白頭仙人隱玉壺。    <br />    子猷聞風動窗竹，相邀共醉杯中綠。歷陽何異山陰時，白雪飛花亂人目。    <br />    君家有酒我何愁，客多樂酣秉燭遊。謝尚自能鴝鵒舞，相如免脫鷫鷞裘。    <br />    清晨鼓棹過江去，千里相思明月樓。   </p>   <p>    <b>     <font color=\"#FF6600\">贈宣城宇文太守兼呈崔侍御</font>    </b>    <br />    白若白鷺鮮，清如清唳蟬。受氣有本性，不為外物遷。    <br />    飲水箕山上，食雪首陽顛。回車避朝歌，掩口去盜泉。    <br />    岧嶢廣成子，倜儻魯仲連。卓絕二公外，丹心無間然。    <br />    昔攀六龍飛，今作百煉鉛。懷恩欲報主，投佩向北燕。    <br />    彎弓綠弦開，滿月不憚堅。閒騎駿馬獵，一射兩虎穿。    <br />    迴旋若流光，轉背落雙鳶。胡虜三歎息，兼知五兵權。    <br />    槍槍突雲將，卻掩我之妍。多逢剿絕兒，先著祖生鞭。    <br />    據鞍空矍鑠，壯志竟誰宣。蹉跎復來歸，憂恨坐相煎。    <br />    無風難破浪，失計長江邊。危苦惜頹光，金波忽三圓。    <br />    時遊敬亭上，閒聽松風眠。或弄宛溪月，虛舟信洄沿。    <br />    顏公二十萬，盡付酒家錢。興發每取之，聊向醉中仙。    <br />    過此無一事，靜談秋水篇。君從九卿來，水國有豐年。    <br />    魚鹽滿市井，布帛如雲煙。下馬不作威，冰壺照清川。    <br />    霜眉邑中叟，皆美太守賢。時時慰風俗，往往出東田。    <br />    竹馬數小兒，拜迎白鹿前。含笑問使君，日晚可迴旋。    <br />    遂歸池上酌，掩抑清風弦。曾標橫浮雲，下撫謝脁肩。    <br />    樓高碧海出，樹古青蘿懸。光祿紫霞杯，伊昔忝相傳。    <br />    良圖掃沙漠，別夢繞旌旃。富貴日成疏，願言杳無緣。    <br />    登龍有直道，倚玉阻芳筵。敢獻繞朝策，思同郭泰船。    <br />    何言一水淺，似隔九重天。崔生何傲岸，縱酒復談玄。    <br />    身為名公子，英才苦迍邅。鳴鳳託高梧，凌風何翩翩。    <br />    安知慕群客，彈劍拂秋蓮。   </p>   <p>    <b>     <font color=\"#FF6600\">贈宣城趙太守悅</font>    </b>    <br />    趙得寶符盛，山河功業存。三千堂上客，出入擁平原。    <br />    六國揚清風，英聲何喧喧。大賢茂遠業，虎竹光南藩。    <br />    錯落千丈松，虯龍盤古根。枝下無俗草，所植唯蘭蓀。    <br />    憶在南陽時，始承國士恩。公為柱下史，脫繡歸田園。    <br />    伊昔簪白筆，幽都逐遊魂。持斧冠三軍，霜清天北門。    <br />    差池宰兩邑，鶚立重飛翻。焚香入蘭台，起草多芳言。    <br />    夔龍一顧重，矯翼凌翔鵷。赤縣揚雷聲，強項聞至尊。    <br />    驚飆頹秀木，跡屈道彌敦。出牧歷三郡，所居猛獸奔。    <br />    遷人同衛鶴，謬上懿公軒。自笑東郭履，側慚狐白溫。    <br />    閒吟步竹石，精義忘朝昏。憔悴成丑士，風雲何足論。    <br />    獼猴騎土牛，羸馬夾雙轅。願借羲皇景，為人照覆盆。    <br />    溟海不振蕩，何由縱鵬鯤。所期玄津白，倜儻假騰鶱。   </p>   <p>    <b>     <font color=\"#FF6600\">贈從弟宣州長史昭</font>    </b>    <br />    淮南望江南，千里碧山對。我行倦過之，半落青天外。    <br />    宗英佐雄郡，水陸相控帶。長川豁中流，千里瀉吳會。    <br />    君心亦如此，包納無小大。搖筆起風霜，推誠結仁愛。    <br />    訟庭垂桃李，賓館羅軒蓋。何意蒼梧雲，飄然忽相會。    <br />    才將聖不偶，命與時俱背。獨立山海間，空老聖明代。    <br />    知音不易得，撫劍增感慨。當結九萬期，中途莫先退。   </p>   <p>    <b>     <font color=\"#FF6600\">於五松山贈南陵常贊府</font>    </b>    <br />    為草當作蘭，為木當作松。蘭秋香風遠，松寒不改容。    <br />    松蘭相因依，蕭艾徒豐茸。雞與雞並食，鸞與鸞同枝。    <br />    揀珠去沙礫，但有珠相隨。遠客投名賢，真堪寫懷抱。    <br />    若惜方寸心，待誰可傾倒。虞卿棄趙相，便與魏齊行。    <br />    海上五百人，同日死田橫。當時不好賢，豈傳千古名。    <br />    願君同心人，於我少留情。寂寂還寂寂，出門迷所適。    <br />    長鋏歸來乎，秋風思歸客。   </p>   <p>    <b>     <font color=\"#FF6600\">自梁園至敬亭山見會公談陵陽山水兼期同遊因有此贈</font>    </b>    <br />    我隨秋風來，瑤草恐衰歇。中途寡名山，安得弄雲月。    <br />    渡江如昨日，黃葉向人飛。敬亭愜素尚，弭棹流清輝。    <br />    冰谷明且秀，陵巒抱江城。粲粲吳與史，衣冠耀天京。    <br />    水國饒英奇，潛光臥幽草。會公真名僧，所在即為寶。    <br />    開堂振白拂，高論橫青雲。雪山掃粉壁，墨客多新文。    <br />    為余話幽棲，且述陵陽美。天開白龍潭，月映清秋水。    <br />    黃山望石柱，突兀誰開張。黃鶴久不來，子安在蒼茫。    <br />    東南焉可窮，山鳥飛絕處。稠疊千萬峰，相連入雲去。    <br />    聞此期振策，歸來空閉關。相思如明月，可望不可攀。    <br />    何當移白足，早晚凌蒼山。且寄一書札，令予解愁顏。   </p>   <p>    <b>     <font color=\"#FF6600\">贈友人三首</font>    </b>    <br />    蘭生不當戶，別是閒庭草。夙被霜露欺，紅榮已先老。    <br />    謬接瑤華枝，結根君王池。顧無馨香美，叨沐清風吹。    <br />    餘芳若可佩，卒歲長相隨。   </p>   <p>袖中趙匕首，買自徐夫人。玉匣閉霜雪，經燕復歷秦。    <br />    其事竟不捷，淪落歸沙塵。持此願投贈，與君同急難。    <br />    荊卿一去後，壯士多摧殘。長號易水上，為我揚波瀾。    <br />    鑿井當及泉，張帆當濟川。廉夫唯重義，駿馬不勞鞭。    <br />    人生貴相知，何必金與錢。   </p>   <p>慢世薄功業，非無胸中畫。謔浪萬古賢，以為兒童劇。    <br />    立產如廣費，匡君懷長策。但苦山北寒，誰知道南宅。    <br />    歲酒上逐風，霜鬢兩邊白。蜀主思孔明，晉家望安石。    <br />    時人列五鼎，談笑期一擲。虎伏被胡塵，漁歌遊海濱。    <br />    弊裘恥妻嫂，長劍託交親。夫子秉家義，群公難與鄰。    <br />    莫持西江水，空許東溟臣。他日青雲去，黃金報主人。   </p>   <p>    <b>     <font color=\"#FF6600\">陳情贈友人</font>    </b>    <br />    延陵有寶劍，價重千黃金。觀風歷上國，暗許故人深。    <br />    歸來掛墳松，萬古知其心。懦夫感達節，壯士激青衿。    <br />    鮑生薦夷吾，一舉置齊相。斯人無良朋，豈有青雲望。    <br />    臨財不苟取，推分固辭讓。後世稱其賢，英風邈難尚。    <br />    論交但若此，友道孰云喪。多君騁逸藻，掩映當時人。    <br />    舒文振頹波，秉德冠彝倫。卜居乃此地，共井為比鄰。    <br />    清琴弄雲月，美酒娛冬春。薄德中見捐，忽之如遺塵。    <br />    英豪未豹變，自古多艱辛。他人縱以疏，君意宜獨親。    <br />    奈何成離居，相去復幾許。飄風吹雲霓，蔽目不得語。    <br />    投珠冀相報，按劍恐相距。所思採芳蘭，欲贈隔荊渚。    <br />    沉憂心若醉，積恨淚如雨。願假東壁輝，餘光照貧女。   </p>   <p>    <b>     <font color=\"#FF6600\">贈從弟冽</font>    </b>    <br />    楚人不識鳳，重價求山雞。獻主昔云是，今來方覺迷。    <br />    自居漆園北，久別咸陽西。風飄落日去，節變流鶯啼。    <br />    桃李寒未開，幽關豈來蹊。逢君發花萼，若與青雲齊。    <br />    及此桑葉綠，春蠶起中閨。日出布穀鳴，田家擁鋤犁。    <br />    顧余乏尺土，東作誰相攜。傅說降霖雨，公輸造雲梯。    <br />    羌戎事未息，君子悲塗泥。報國有長策，成功羞執珪。    <br />    無由謁明主，杖策還蓬藜。他年爾相訪，知我在磻溪。   </p>   <p>    <b>     <font color=\"#FF6600\">贈閭丘處士</font>    </b>    <br />    賢人有素業，乃在沙塘陂。竹影掃秋月，荷衣落古池。    <br />    閒讀山海經，散帙臥遙帷。且耽田家樂，遂曠林中期。    <br />    野酌勸芳酒，園蔬烹露葵。如能樹桃李，為我結茅茨。   </p>   <p>    <b>     <font color=\"#FF6600\">贈錢征君少陽（一作送趙雲卿）</font>    </b>    <br />    白玉一杯酒，綠楊三月時。春風餘幾日，兩鬢各成絲。    <br />    秉燭唯須飲，投竿也未遲。如逢渭川獵，猶可帝王師。   </p>   <p>    <b>     <font color=\"#FF6600\">贈宣州靈源寺仲濬公</font>    </b>    <br />    敬亭白雲氣，秀色連蒼梧。下映雙溪水，如天落鏡湖。    <br />    此中積龍象，獨許濬公殊。風韻逸江左，文章動海隅。    <br />    觀心同水月，解領得明珠。今日逢支遁，高談出有無。   </p>   <p>    <b>     <font color=\"#FF6600\">贈僧朝美</font>    </b>    <br />    水客凌洪波，長鯨湧溟海。百川隨龍舟，噓吸竟安在。    <br />    中有不死者，探得明月珠。高價傾宇宙，餘暉照江湖。    <br />    苞捲金縷褐，蕭然若空無。誰人識此寶，竊笑有狂夫。    <br />    了心何言說，各勉黃金軀。   </p>   <p>    <b>     <font color=\"#FF6600\">贈僧行融</font>    </b>    <br />    梁有湯惠休，常從鮑照遊。峨眉史懷一，獨映陳公出。    <br />    卓絕二道人，結交鳳與麟。行融亦俊發，吾知有英骨。    <br />    海若不隱珠，驪龍吐明月。大海乘虛舟，隨波任安流。    <br />    賦詩旃檀閣，縱酒鸚鵡洲。待我適東越，相攜上白樓。   </p>   <p>    <b>     <font color=\"#FF6600\">贈黃山胡公求白鷴</font>    </b>    <br />    請以雙白璧，買君雙白鷴。白鷴白如錦，白雪恥容顏。    <br />    照影玉潭裡，刷毛琪樹間。夜棲寒月靜，朝步落花閒。    <br />    我願得此鳥，玩之坐碧山。胡公能輟贈，籠寄野人還。   </p>   <p>    <b>     <font color=\"#FF6600\">登敬亭山南望懷古，贈竇主簿</font>    </b>    <br />    敬亭一回首，目盡天南端。仙者五六人，常聞此遊盤。    <br />    溪流琴高水，石聳麻姑壇。白龍降陵陽，黃鶴呼子安。    <br />    羽化騎日月，雲行翼鴛鸞。下視宇宙間，四溟皆波瀾。    <br />    汰絕目下事，從之復何難。百歲落半途，前期浩漫漫。    <br />    強食不成味，清晨起長歎。願隨子明去，煉火燒金丹。   </p>   <p>    <b>     <font color=\"#FF6600\">經亂後將避地剡中，留贈崔宣城</font>    </b>    <br />    雙鵝飛洛陽，五馬渡江徼。何意上東門，胡雛更長嘯。    <br />    中原走豺虎，烈火焚宗廟。太白晝經天，頹陽掩餘照。    <br />    王城皆蕩覆，世路成奔峭。四海望長安，顰眉寡西笑。    <br />    蒼生疑落葉，白骨空相弔。連兵似雪山，破敵誰能料。    <br />    我垂北溟翼，且學南山豹。崔子賢主人，歡娛每相召。    <br />    胡床紫玉笛，卻坐青雲叫。楊花滿州城，置酒同臨眺。    <br />    忽思剡溪去，水石遠清妙。雪盡天地明，風開湖山貌。    <br />    悶為洛生詠，醉發吳越調。赤霞動金光，日足森海嶠。    <br />    獨散萬古意，閒垂一溪釣。猿近天上啼，人移月邊棹。    <br />    無以墨綬苦，來求丹砂要。華髮長折腰，將貽陶公誚。   </p>   <p>    <b>     <font color=\"#FF6600\">獻從叔當塗宰陽冰</font>    </b>    <br />    金鏡霾六國，亡新亂天經。焉知高光起，自有羽翼生。    <br />    蕭曹安嵲屼，耿賈摧欃槍。吾家有季父，傑出聖代英。    <br />    雖無三台位，不借四豪名。激昂風雲氣，終協龍虎精。    <br />    弱冠燕趙來，賢彥多逢迎。魯連善談笑，季布折公卿。    <br />    遙知禮數絕，常恐不合並。惕想結宵夢，素心久已冥。    <br />    顧慚青雲器，謬奉玉樽傾。山陽五百年，綠竹忽再榮。    <br />    高歌振林木，大笑喧雷霆。落筆灑篆文，崩雲使人驚。    <br />    吐辭又炳煥，五色羅華星。秀句滿江國，高才掞天庭。    <br />    宰邑艱難時，浮雲空古城。居人若薙草，掃地無纖莖。    <br />    惠澤及飛走，農夫盡歸耕。廣漢水萬里，長流玉琴聲。    <br />    雅頌播吳越，還如泰階平。小子別金陵，來時白下亭。    <br />    群鳳憐客鳥，差池相哀鳴。各拔五色毛，意重泰山輕。    <br />    贈微所費廣，斗水澆長鯨。彈劍歌苦寒，嚴風起前楹。    <br />    月銜天門曉，霜落牛渚清。長歎即歸路，臨川空屏營。   </p>   <p>    <b>     <font color=\"#FF6600\">書懷贈南陵常贊府</font>    </b>    <br />    歲星入漢年，方朔見明主。調笑當時人，中天謝雲雨。    <br />    一去麒麟閣，遂將朝市乖。故交不過門，秋草日上階。    <br />    當時何特達，獨與我心諧。置酒凌歊台，歡娛未曾歇。    <br />    歌動白紵山，舞回天門月。問我心中事，為君前致辭。    <br />    君看我才能，何似魯仲尼。大聖猶不遇，小儒安足悲。    <br />    雲南五月中，頻喪渡瀘師。毒草殺漢馬，張兵奪雲旗。    <br />    至今西二河，流血擁殭屍。將無七擒略，魯女惜園葵。    <br />    咸陽天下樞，累歲人不足。雖有數斗玉，不如一盤粟。    <br />    賴得契宰衡，持鈞慰風俗。自顧無所用，辭家方來歸。    <br />    霜驚壯士髮，淚滿逐臣衣。以此不安席，蹉跎身世違。    <br />    終當滅衛謗，不受魯人譏。   </p>   <p>    <b>     <font color=\"#FF6600\">贈汪倫（白遊涇縣桃花潭，村人汪倫常醞美酒以待白）</font>    </b>    <br />    李白乘舟將欲行，忽聞岸上踏歌聲。桃花潭水深千尺，不及汪倫送我情。   </p>   <p>    <b>     <font color=\"#FF6600\">安陸白兆山桃花巖寄劉侍御綰（作春歸桃花巖貽許侍御）</font>    </b>    <br />    雲臥三十年，好閒復愛仙。蓬壺雖冥絕，鸞鶴心悠然。    <br />    歸來桃花巖，得憩雲窗眠。對嶺人共語，飲潭猿相連。    <br />    時升翠微上，邈若羅浮巔。兩岑抱東壑，一嶂橫西天。    <br />    樹雜日易隱，崖傾月難圓。芳草換野色，飛蘿搖春煙。    <br />    入遠構石室，選幽開上田。獨此林下意，杳無區中緣。    <br />    永辭霜台客，千載方來旋。   </p>   <p>    <b>     <font color=\"#FF6600\">淮南臥病書懷，寄蜀中趙征君蕤</font>    </b>    <br />    吳會一浮雲，飄如遠行客。功業莫從就，歲光屢奔迫。    <br />    良圖俄棄捐，衰疾乃綿劇。古琴藏虛匣，長劍掛空壁。    <br />    楚冠懷鍾儀，越吟比莊舄。國門遙天外，鄉路遠山隔。    <br />    朝憶相如台，夜夢子雲宅。旅情初結緝，秋氣方寂歷。    <br />    風入松下清，露出草間白。故人不可見，幽夢誰與適。    <br />    寄書西飛鴻，贈爾慰離析。   </p>   <p>    <b>     <font color=\"#FF6600\">寄弄月溪吳山人</font>    </b>    <br />    嘗聞龐德公，家住洞湖水。終身棲鹿門，不入襄陽市。    <br />    夫君弄明月，滅景清淮裡。高蹤邈難追，可與古人比。    <br />    清揚杳莫睹，白雲空望美。待我辭人間，攜手訪松子。   </p>   <p>    <b>     <font color=\"#FF6600\">秋山寄衛尉張卿及王征君</font>    </b>    <br />    何以折相贈，白花青桂枝。月華若夜雪，見此令人思。    <br />    雖然剡溪興，不異山陰時。明發懷二子，空吟招隱詩。   </p>   <p>    <b>     <font color=\"#FF6600\">望終南山，寄紫閣隱者</font>    </b>    <br />    出門見南山，引領意無限。秀色難為名，蒼翠日在眼。    <br />    有時白雲起，天際自舒卷。心中與之然，託興每不淺。    <br />    何當造幽人，滅跡棲絕巘。   </p>   <p>    <b>     <font color=\"#FF6600\">夕霽杜陵登樓，寄韋繇</font>    </b>    <br />    浮陽滅霽景，萬物生秋容。登樓送遠目，伏檻觀群峰。    <br />    原野曠超緬，關河紛雜重。清暉映竹日，翠色明雲松。    <br />    蹈海寄遐想，還山迷舊蹤。徒然迫晚暮，未果諧心胸。    <br />    結桂空佇立，折麻恨莫從。思君達永夜，長樂聞疏鐘。   </p>   <p>    <b>     <font color=\"#FF6600\">秋夜宿龍門香山寺奉寄王方城十七丈奉國瑩上…幼成令問</font>    </b>    <br />    朝發汝海東，暮棲龍門中。水寒夕波急，木落秋山空。    <br />    望極九霄迥，賞幽萬壑通。目皓沙上月，心清松下風。    <br />    玉斗橫網戶，銀河耿花宮。興在趣方逸，歡餘情未終。    <br />    鳳駕憶王子，虎溪懷遠公。桂枝坐蕭瑟，棣華不復同。    <br />    流恨寄伊水，盈盈焉可窮。   </p>   <p>    <b>     <font color=\"#FF6600\">春日獨坐，寄鄭明府</font>    </b>    <br />    燕麥青青遊子悲，河堤弱柳郁金枝。長條一拂春風去，盡日飄揚無定時。    <br />    我在河南別離久，那堪坐此對窗牖。情人道來竟不來，何人共醉新豐酒。   </p>   <p>    <b>     <font color=\"#FF6600\">寄淮南友人</font>    </b>    <br />    紅顏悲舊國，青歲歇芳洲。不待金門詔，空持寶劍遊。    <br />    海雲迷驛道，江月隱鄉樓。復作淮南客，因逢桂樹留。   </p>   <p>    <b>     <font color=\"#FF6600\">沙丘城下寄杜甫</font>    </b>    <br />    我來竟何事，高臥沙丘城。城邊有古樹，日夕連秋聲。    <br />    魯酒不可醉，齊歌空復情。思君若汶水，浩蕩寄南征。   </p>   <p>    <b>     <font color=\"#FF6600\">聞丹丘子於城北營石門幽居中有高鳳遺跡僕離群…以寄之</font>    </b>    <br />    春華滄江月，秋色碧海雲。離居盈寒暑，對此長思君。    <br />    思君楚水南，望君淮山北。夢魂雖飛來，會面不可得。    <br />    疇昔在嵩陽，同衾臥羲皇。綠蘿笑簪紱，丹壑賤巖廊。    <br />    晚途各分析，乘興任所適。僕在雁門關，君為峨眉客。    <br />    心懸萬里外，影滯兩鄉隔。長劍復歸來，相逢洛陽陌。    <br />    陌上何喧喧，都令心意煩。迷津覺路失，託勢隨風翻。    <br />    以茲謝朝列，長嘯歸故園。故園恣閒逸，求古散縹帙。    <br />    久欲入名山，婚娶殊未畢。人生信多故，世事豈惟一。    <br />    念此憂如焚，悵然若有失。聞君臥石門，宿昔契彌敦。    <br />    方從桂樹隱，不羨桃花源。高風起遐曠，幽人跡復存。    <br />    松風清瑤瑟，溪月湛芳樽。安居偶佳賞，丹心期此論。   </p>   <p>    <b>     <font color=\"#FF6600\">淮陰書懷，寄王宗成（一作王宗城）</font>    </b>    <br />    沙墩至梁苑，二十五長亭。大舶夾雙櫓，中流鵝鸛鳴。    <br />    雲天掃空碧，川岳涵餘清。飛鳧從西來，適與佳興並。    <br />    眷言王喬舄，婉孌故人情。復此親懿會，而增交道榮。    <br />    沿洄且不定，飄忽悵徂征。暝投淮陰宿，欣得漂母迎。    <br />    斗酒烹黃雞，一餐感素誠。予為楚壯士，不是魯諸生。    <br />    有德必報之，千金恥為輕。緬書羈孤意，遠寄棹歌聲。   </p>   <p>    <b>     <font color=\"#FF6600\">聞王昌齡左遷龍標，遙有此寄</font>    </b>    <br />    楊花落盡子規啼，聞道龍標過五溪。我寄愁心與明月，隨風直到夜郎西。   </p>   <p>    <b>     <font color=\"#FF6600\">寄王屋山人孟大融</font>    </b>    <br />    我昔東海上，勞山餐紫霞。親見安期公，食棗大如瓜。    <br />    中年謁漢主，不愜還歸家。朱顏謝春輝，白髮見生涯。    <br />    所期就金液，飛步登雲車。願隨夫子天壇上，閒與仙人掃落花。   </p>   <p>    <b>     <font color=\"#FF6600\">憶舊遊，寄譙郡元參軍</font>    </b>    <br />    憶昔洛陽董糟丘，為余天津橋南造酒樓。    <br />    黃金白璧買歌笑，一醉累月輕王侯。海內賢豪青雲客，就中與君心莫逆。    <br />    迥山轉海不作難，傾情倒意無所惜。我向淮南攀桂枝，君留洛北愁夢思。    <br />    不忍別，還相隨。相隨迢迢訪仙城，三十六曲水回縈。    <br />    一溪初入千花明，萬壑度盡松風聲。銀鞍金絡倒平地，漢東太守來相迎。    <br />    紫陽之真人，邀我吹玉笙。餐霞樓上動仙樂，嘈然宛似鸞鳳鳴。    <br />    袖長管催欲輕舉，漢中太守醉起舞。手持錦袍覆我身，我醉橫眠枕其股。    <br />    當筵意氣凌九霄，星離雨散不終朝，分飛楚關山水遙。    <br />    余既還山尋故巢，君亦歸家渡渭橋。君家嚴君勇貔虎，作尹并州遏戎虜。    <br />    五月相呼度太行，摧輪不道羊腸苦。行來北涼歲月深，感君貴義輕黃金。    <br />    瓊杯綺食青玉案，使我醉飽無歸心。時時出向城西曲，晉祠流水如碧玉。    <br />    浮舟弄水簫鼓鳴，微波龍鱗莎草綠。興來攜妓恣經過，其若楊花似雪何。    <br />    紅妝欲醉宜斜日，百尺清潭寫翠娥。翠娥嬋娟初月輝，美人更唱舞羅衣。    <br />    清風吹歌入空去，歌曲自繞行雲飛。此時行樂難再遇，西遊因獻長楊賦。    <br />    北闕青雲不可期，東山白首還歸去。渭橋南頭一遇君，酇台之北又離群。    <br />    問余別恨知多少，落花春暮爭紛紛。言亦不可盡，情亦不可極。    <br />    呼兒長跪緘此辭，寄君千里遙相憶。   </p>   <p>    <b>     <font color=\"#FF6600\">月夜江行，寄崔員外宗之</font>    </b>    <br />    飄飄江風起，蕭颯海樹秋。登艫美清夜，掛席移輕舟。    <br />    月隨碧山轉，水合青天流。杳如星河上，但覺雲林幽。    <br />    歸路方浩浩，徂川去悠悠。徒悲蕙草歇，復聽菱歌愁。    <br />    岸曲迷後浦，沙明瞰前洲。懷君不可見，望遠增離憂。   </p>   <p>    <b>     <font color=\"#FF6600\">宿白鷺洲，寄楊江寧</font>    </b>    <br />    朝別朱雀門，暮棲白鷺洲。波光搖海月，星影入城樓。    <br />    望美金陵宰，如思瓊樹憂。徒令魂入夢，翻覺夜成秋。    <br />    綠水解人意，為余西北流。因聲玉琴裡，蕩漾寄君愁。   </p>   <p>    <b>     <font color=\"#FF6600\">新林浦阻風，寄友人</font>    </b>    <br />    潮水定可信，天風難與期。清晨西北轉，薄暮東南吹。    <br />    以此難掛席，佳期益相思。海月破圓影，菰蔣生綠池。    <br />    昨日北湖梅，開花已滿枝。今朝東門柳，夾道垂青絲。    <br />    歲物忽如此，我來定幾時。紛紛江上雪，草草客中悲。    <br />    明發新林浦，空吟謝脁詩。   </p>   <p>    <b>     <font color=\"#FF6600\">寄韋南陵冰，余江上乘興訪之遇尋顏尚書笑有此贈</font>    </b>    <br />    南船正東風，北船來自緩。江上相逢借問君，語笑未了風吹斷。    <br />    聞君攜伎訪情人，應為尚書不顧身。堂上三千珠履客，甕中百斛金陵春。    <br />    恨我阻此樂，淹留楚江濱。月色醉遠客，山花開欲然。    <br />    春風狂殺人，一日劇三年。乘興嫌太遲，焚卻子猷船。    <br />    夢見五柳枝，已堪掛馬鞭。何日到彭澤，長歌陶令前。   </p>   <p>    <b>     <font color=\"#FF6600\">題情深樹，寄象公</font>    </b>    <br />    腸斷枝上猿，淚添山下樽。白雲見我去，亦為我飛翻。   </p>   <p>    <b>     <font color=\"#FF6600\">北山獨酌，寄韋六</font>    </b>    <br />    巢父將許由，未聞買山隱。道存跡自高，何憚去人近。    <br />    紛吾下茲嶺，地閒喧亦泯。門橫群岫開，水鑿眾泉引。    <br />    屏高而在雲，竇深莫能准。川光晝昏凝，林氣夕淒緊。    <br />    於焉摘朱果，兼得養玄牝。坐月觀寶書，拂霜弄瑤軫。    <br />    傾壺事幽酌，顧影還獨盡。念君風塵遊，傲爾令自哂。   </p>   <p>    <b>     <font color=\"#FF6600\">寄當塗趙少府炎</font>    </b>    <br />    晚登高樓望，木落雙江清。寒山饒積翠，秀色連州城。    <br />    目送楚雲盡，心悲胡雁聲。相思不可見，回首故人情。   </p>   <p>    <b>     <font color=\"#FF6600\">寄東魯二稚子（在金陵作）</font>    </b>    <br />    吳地桑葉綠，吳蠶已三眠。我家寄東魯，誰種龜陰田。    <br />    春事已不及，江行復茫然。南風吹歸心，飛墮酒樓前。    <br />    樓東一株桃，枝葉拂青煙。此樹我所種，別來向三年。    <br />    桃今與樓齊，我行尚未旋。嬌女字平陽，折花倚桃邊。    <br />    折花不見我，淚下如流泉。小兒名伯禽，與姊亦齊肩。    <br />    雙行桃樹下，撫背復誰憐。念此失次第，肝腸日憂煎。    <br />    裂素寫遠意，因之汶陽川。   </p>   <p>    <b>     <font color=\"#FF6600\">獨酌清溪江石上，寄權昭夷</font>    </b>    <br />    我攜一樽酒，獨上江祖石。自從天地開，更長几千尺。    <br />    舉杯向天笑，天回日西照。永願坐此石，長垂嚴陵釣。    <br />    寄謝山中人，可與爾同調。   </p>   <p>    <b>     <font color=\"#FF6600\">禪房懷友人岑倫</font>    </b>    <br />    嬋娟羅浮月，搖艷桂水雲。美人竟獨往，而我安得群。    <br />    一朝語笑隔，萬里歡情分。沉吟彩霞沒，夢寐群芳歇。    <br />    歸鴻渡三湘，遊子在百粵。邊塵染衣劍，白日凋華髮。    <br />    春風變楚關，秋聲落吳山。草木結悲緒，風沙淒苦顏。    <br />    朅來已永久，頹思如循環。飄飄限江裔，想像空留滯。    <br />    離憂每醉心，別淚徒盈袂。坐愁青天末，出望黃雲蔽。    <br />    目極何悠悠，梅花南嶺頭。空長滅征鳥，水闊無還舟。    <br />    寶劍終難託，金囊非易求。歸來倘有問，桂樹山之幽。   </p>   <p>    <b>     <font color=\"#FF6600\">廬山謠，寄盧侍御虛舟</font>    </b>    <br />    我本楚狂人，鳳歌笑孔丘。手持綠玉杖，朝別黃鶴樓。    <br />    五嶽尋仙不辭遠，一生好入名山遊。    <br />    廬山秀出南斗傍，屏風九疊雲錦張，影落明湖青黛光。    <br />    金闕前開二峰長，銀河倒掛三石樑。香爐瀑布遙相望，回崖沓嶂凌蒼蒼。    <br />    翠影紅霞映朝日，鳥飛不到吳天長。登高壯觀天地間，大江茫茫去不還。    <br />    黃雲萬里動風色，白波九道流雪山。好為廬山謠，興因廬山發。    <br />    閒窺石鏡清我心，謝公行處蒼苔沒。早服還丹無世情，琴心三疊道初成。    <br />    遙見仙人彩雲裡，手把芙蓉朝玉京。先期汗漫九垓上，願接盧敖遊太清。   </p>   <p>    <b>     <font color=\"#FF6600\">下尋陽城泛彭蠡，寄黃判官</font>    </b>    <br />    浪動灌嬰井，尋陽江上風。開帆入天鏡，直向彭湖東。    <br />    落景轉疏雨，晴雲散遠空。名山發佳興，清賞亦何窮。    <br />    石鏡掛遙月，香爐滅彩虹。相思俱對此，舉目與君同。   </p>   <p>    <b>     <font color=\"#FF6600\">書情寄從弟邠州長史昭</font>    </b>    <br />    自笑客行久，我行定幾時。綠楊已可折，攀取最長枝。    <br />    翩翩弄春色，延佇寄相思。誰言貴此物，意願重瓊蕤。    <br />    昨夢見惠連，朝吟謝公詩。東風引碧草，不覺生華池。    <br />    臨玩忽雲夕，杜鵑夜鳴悲。懷君芳歲歇，庭樹落紅滋。   </p>   <p>    <b>     <font color=\"#FF6600\">寄王漢陽</font>    </b>    <br />    南湖秋月白，王宰夜相邀。錦帳郎官醉，羅衣舞女嬌。    <br />    笛聲喧沔鄂，歌曲上雲霄。別後空愁我，相思一水遙。   </p>   <p>    <b>     <font color=\"#FF6600\">春日歸山，寄孟浩然</font>    </b>    <br />    朱紱遺塵境，青山謁梵筵。金繩開覺路，寶筏度迷川。    <br />    嶺樹攢飛栱，巖花覆谷泉。塔形標海月，樓勢出江煙。    <br />    香氣三天下，鐘聲萬壑連。荷秋珠已滿，松密蓋初圓。    <br />    鳥聚疑聞法，龍參若護禪。愧非流水韻，叨入伯牙弦。   </p>   <p>    <b>     <font color=\"#FF6600\">流夜郎永華寺，寄尋陽群官</font>    </b>    <br />    朝別凌煙樓，賢豪滿行舟。暝投永華寺，賓散予獨醉。    <br />    願結九江流，添成萬行淚。寫意寄廬岳，何當來此地。    <br />    天命有所懸，安得苦愁思。   </p>   <p>    <b>     <font color=\"#FF6600\">流夜郎至西塞驛，寄裴隱</font>    </b>    <br />    揚帆借天風，水驛苦不緩。平明及西塞，已先投沙伴。    <br />    回巒引群峰，橫蹙楚山斷。砯沖萬壑會，震沓百川滿。    <br />    龍怪潛溟波，俟時救炎旱。我行望雷雨，安得沾枯散。    <br />    鳥去天路長，人愁春光短。空將澤畔吟，寄爾江南管。   </p>   <p>    <b>     <font color=\"#FF6600\">自漢陽病酒歸，寄王明府</font>    </b>    <br />    去歲左遷夜郎道，琉璃硯水長枯槁。今年敕放巫山陽，蛟龍筆翰生輝光。    <br />    聖主還聽子虛賦，相如卻與論文章。願掃鸚鵡洲，與君醉百場。    <br />    嘯起白雲飛七澤，歌吟淥水動三湘。莫惜連船沽美酒，千金一擲買春芳。   </p>   <p>    <b>     <font color=\"#FF6600\">望漢陽柳色，寄王宰</font>    </b>    <br />    漢陽江上柳，望客引東枝。樹樹花如雪，紛紛亂若絲。    <br />    春風傳我意，草木別前知。寄謝絃歌宰，西來定未遲。   </p>   <p>    <b>     <font color=\"#FF6600\">江夏寄漢陽輔錄事</font>    </b>    <br />    誰道此水廣，狹如一匹練。江夏黃鶴樓，青山漢陽縣。    <br />    大語猶可聞，故人難可見。君草陳琳檄，我書魯連箭。    <br />    報國有壯心，龍顏不回眷。西飛精衛鳥，東海何由填。    <br />    鼓角徒悲鳴，樓船習征戰。抽劍步霜月，夜行空庭遍。    <br />    長呼結浮雲，埋沒顧榮扇。他日觀軍容，投壺接高宴。   </p>   <p>    <b>     <font color=\"#FF6600\">早春寄王漢陽</font>    </b>    <br />    聞道春還未相識，走傍寒梅訪消息。昨夜東風入武陽，陌頭楊柳黃金色。    <br />    碧水浩浩雲茫茫，美人不來空斷腸。預拂青山一片石，與君連日醉壺觴。   </p>   <p>    <b>     <font color=\"#FF6600\">江上寄巴東故人</font>    </b>    <br />    漢水波浪遠，巫山雲雨飛。東風吹客夢，西落此中時。    <br />    覺後思白帝，佳人與我違。瞿塘饒賈客，音信莫令稀。   </p>   <p>    <b>     <font color=\"#FF6600\">江上寄元六林宗</font>    </b>    <br />    霜落江始寒，楓葉綠未脫。客行悲清秋，永路苦不達。    <br />    滄波眇川汜，白日隱天末。停棹依林巒，驚猿相叫聒。    <br />    夜分河漢轉，起視溟漲闊。涼風何蕭蕭，流水鳴活活。    <br />    浦沙淨如洗，海月明可掇。蘭交空懷思，瓊樹詎解渴。    <br />    勖哉滄洲心，歲晚庶不奪。幽賞頗自得，興遠與誰豁。   </p>   <p>    <b>     <font color=\"#FF6600\">寄從弟宣州長史昭</font>    </b>    <br />    爾佐宣州郡，守官清且閒。常誇雲月好，邀我敬亭山。    <br />    五落洞庭葉，三江遊未還。相思不可見，歎息損朱顏。   </p>   <p>    <b>     <font color=\"#FF6600\">涇溪東亭寄鄭少府諤</font>    </b>    <br />    我遊東亭不見君，沙上行將白鷺群。白鷺行時散飛去，又如雪點青山雲。    <br />    欲往涇溪不辭遠，龍門蹙波虎眼轉。杜鵑花開春已闌，歸向陵陽釣魚晚。   </p>   <p>    <b>     <font color=\"#FF6600\">宣州九日聞崔四侍御與宇文太守遊敬亭…寄崔侍御二首</font>    </b>    <br />    九日茱萸熟，插鬢傷早白。登高望山海，滿目悲古昔。    <br />    遠訪投沙人，因為逃名客。故交竟誰在，獨有崔亭伯。    <br />    重陽不相知，載酒任所適。手持一枝菊，調笑二千石。    <br />    日暮岸幘歸，傳呼隘阡陌。彤襜雙白鹿，賓從何輝赫。    <br />    夫子在其間，遂成雲霄隔。良辰與美景，兩地方虛擲。    <br />    晚從南峰歸，蘿月下水壁。卻登郡樓望，松色寒轉碧。    <br />    咫尺不可親，棄我如遺舄。   </p>   <p>九卿天上落，五馬道傍來。列戟朱門曉，褰幃碧嶂開。    <br />    登高望遠海，召客得英才。紫綬歡情洽，黃花逸興催。    <br />    山從圖上見，溪即鏡中回。遙羨重陽作，應過戲馬台。   </p>   <p>    <b>     <font color=\"#FF6600\">寄崔侍御</font>    </b>    <br />    宛溪霜夜聽猿愁，去國長為不繫舟。獨憐一雁飛南海，卻羨雙溪解北流。    <br />    高人屢解陳蕃榻，過客難登謝脁樓。此處別離同落葉，朝朝分散敬亭秋。   </p>   <p>    <b>     <font color=\"#FF6600\">涇溪南藍山下有落星潭可以卜築余泊舟石上寄何判官昌浩</font>    </b>    <br />    藍岑竦天壁，突兀如鯨額。奔蹙橫澄潭，勢吞落星石。    <br />    沙帶秋月明，水搖寒山碧。佳境宜緩棹，清輝能留客。    <br />    恨君阻歡遊，使我自驚惕。所期俱卜築，結茅煉金液。   </p>   <p>    <b>     <font color=\"#FF6600\">早過漆林渡，寄萬巨</font>    </b>    <br />    西經大藍山，南來漆林渡。水色倒空青，林煙橫積素。    <br />    漏流昔吞翕，沓浪競奔注。潭落天上星，龍開水中霧。    <br />    嶢巖注公柵，突兀陳焦墓。嶺峭紛上干，川明屢回顧。    <br />    因思萬夫子，解渴同瓊樹。何日睹清光，相歡詠佳句。   </p>   <p>    <b>     <font color=\"#FF6600\">遊敬亭寄崔侍御（一本作登古城望府中寄崔侍御）</font>    </b>    <br />    我家敬亭下，輒繼謝公作。相去數百年，風期宛如昨。    <br />    登高素秋月，下望青山郭。俯視鴛鷺群，飲啄自鳴躍。    <br />    夫子雖蹭蹬，瑤台雪中鶴。獨立窺浮雲，其心在寥廓。    <br />    時來顧我笑，一飯葵與藿。世路如秋風，相逢盡蕭索。    <br />    腰間玉具劍，意許無遺諾。壯士不可輕，相期在雲閣。   </p>   <p>    <b>     <font color=\"#FF6600\">三山望金陵，寄殷淑</font>    </b>    <br />    三山懷謝脁，水澹望長安。蕪沒河陽縣，秋江正北看。    <br />    盧龍霜氣冷，鳷鵲月光寒。耿耿憶瓊樹，天涯寄一歡。   </p>   <p>    <b>     <font color=\"#FF6600\">自金陵溯流過白璧山玩月達天門，寄句容王主簿</font>    </b>    <br />    滄江溯流歸，白璧見秋月。秋月照白璧，皓如山陰雪。    <br />    幽人停宵徵，賈客忘早發。進帆天門山，回首牛渚沒。    <br />    川長信風來，日出宿霧歇。故人在咫尺，新賞成胡越。    <br />    寄君青蘭花，惠好庶不絕。   </p>   <p>    <b>     <font color=\"#FF6600\">寄上吳王三首</font>    </b>    <br />    淮王愛八公，攜手綠雲中。小子忝枝葉，亦攀丹桂叢。    <br />    謬以詞賦重，而將枚馬同。何日背淮水，東之觀土風。   </p>   <p>坐嘯廬江靜，閒聞進玉觴。去時無一物，東壁掛胡床。</p>   <p>英明廬江守，聲譽廣平籍。灑掃黃金台，招邀青雲客。    <br />    客曾與天通，出入清禁中。襄王憐宋玉，願入蘭台宮。   </p>   <p>    <b>     <font color=\"#FF6600\">秋日魯郡堯祠亭上宴別杜補闕、范侍御</font>    </b>    <br />    我覺秋興逸，誰云秋興悲。山將落日去，水與晴空宜。    <br />    魯酒白玉壺，送行駐金羈。歇鞍憩古木，解帶掛橫枝。    <br />    歌鼓川上亭，曲度神飆吹。雲歸碧海夕，雁沒青天時。    <br />    相失各萬里，茫然空爾思。   </p>   <p>    <b>     <font color=\"#FF6600\">別魯頌</font>    </b>    <br />    誰道泰山高，下卻魯連節。誰云秦軍眾，摧卻魯連舌。    <br />    獨立天地間，清風灑蘭雪。夫子還倜儻，攻文繼前烈。    <br />    錯落石上松，無為秋霜折。贈言鏤寶刀，千歲庶不滅。   </p>   <p>    <b>     <font color=\"#FF6600\">別中都明府兄</font>    </b>    <br />    吾兄詩酒繼陶君，試宰中都天下聞。東樓喜奉連枝會，南陌愁為落葉分。    <br />    城隅淥水明秋日，海上青山隔暮雲。取醉不辭留夜月，雁行中斷惜離群。   </p>   <p>    <b>     <font color=\"#FF6600\">夢遊天姥吟留別（一作別東魯諸公）</font>    </b>    <br />    海客談瀛洲，煙濤微茫信難求。越人語天姥，雲霓明滅或可睹。    <br />    天姥連天向天橫，勢拔五嶽掩赤城。天台四萬八千丈，對此欲倒東南傾。    <br />    我欲因之夢吳越，一夜飛度鏡湖月。湖月照我影，送我至剡溪。    <br />    謝公宿處今尚在，淥水蕩漾清猿啼。腳著謝公屐，身登青雲梯。    <br />    半壁見海日，空中聞天雞。千巖萬轉路不定，迷花倚石忽已暝。    <br />    熊咆龍吟殷巖泉，栗深林兮驚層巔。雲青青兮欲雨，水澹澹兮生煙。    <br />    列缺霹靂，丘巒崩摧。洞天石扇，訇然中開。    <br />    青冥浩蕩不見底，日月照耀金銀台。    <br />    霓為衣兮風為馬，雲之君兮紛紛而來下。    <br />    虎鼓瑟兮鸞回車，仙之人兮列如麻。忽魂悸以魄動，怳驚起而長嗟。    <br />    惟覺時之枕席，失向來之煙霞。世間行樂亦如此，古來萬事東流水。    <br />    別君去時何時還，且放白鹿青崖間，須行即騎訪名山。    <br />    安能摧眉折腰事權貴，使我不得開心顏。   </p>   <p>    <b>     <font color=\"#FF6600\">留別曹南群官之江南</font>    </b>    <br />    我昔釣白龍，放龍溪水傍。道成本欲去，揮手凌蒼蒼。    <br />    時來不關人，談笑遊軒皇。獻納少成事，歸休辭建章。    <br />    十年罷西笑，覽鏡如秋霜。閉劍琉璃匣，煉丹紫翠房。    <br />    身佩豁落圖，腰垂虎鞶囊。仙人駕彩鳳，志在窮遐荒。    <br />    戀子四五人，徘徊未翱翔。東流送白日，驟歌蘭蕙芳。    <br />    仙宮兩無從，人間久摧藏。范蠡說勾踐，屈平去懷王。    <br />    飄飄紫霞心，流浪憶江鄉。愁為萬里別，復此一銜觴。    <br />    淮水帝王州，金陵繞丹陽。樓台照海色，衣馬搖川光。    <br />    及此北望君，相思淚成行。朝雲落夢渚，瑤草空高堂。    <br />    帝子隔洞庭，青楓滿瀟湘。懷君路綿邈，覽古情淒涼。    <br />    登岳眺百川，杳然萬恨長。知戀峨眉去，弄景偶騎羊。   </p>   <p>    <b>     <font color=\"#FF6600\">留別於十一兄逖、裴十三遊塞垣</font>    </b>    <br />    太公渭川水，李斯上蔡門。釣周獵秦安黎元，小魚峻兔何足言。    <br />    天張雲捲有時節，吾徒莫歎羝觸藩。於公白首大梁野，使人悵望何可論。    <br />    既知朱亥為壯士，且願束心秋毫裡。秦趙虎爭血中原，當去抱關救公子。    <br />    裴生覽千古，龍鸞炳文章。悲吟雨雪動林木，放書輟劍思高堂。    <br />    勸爾一杯酒，拂爾裘上霜。爾為我楚舞，吾為爾楚歌。    <br />    且探虎穴向沙漠，鳴鞭走馬凌黃河。恥作易水別，臨岐淚滂沱。   </p>   <p>    <b>     <font color=\"#FF6600\">留別王司馬嵩</font>    </b>    <br />    魯連賣談笑，豈是顧千金。陶朱雖相越，本有五湖心。    <br />    余亦南陽子，時為梁甫吟。蒼山容偃蹇，白日惜頹侵。    <br />    願一佐明主，功成還舊林。西來何所為，孤劍託知音。    <br />    鳥愛碧山遠，魚遊滄海深。呼鷹過上蔡，賣畚向嵩岑。    <br />    他日閒相訪，丘中有素琴。   </p>   <p>    <b>     <font color=\"#FF6600\">夜別張五</font>    </b>    <br />    吾多張公子，別酌酣高堂。聽歌舞銀燭，把酒輕羅裳。    <br />    橫笛弄秋月，琵琶彈陌桑。龍泉解錦帶，為爾傾千觴。   </p>   <p>    <b>     <font color=\"#FF6600\">魏郡別蘇明府因北遊</font>    </b>    <br />    魏都接燕趙，美女誇芙蓉。淇水流碧玉，舟車日奔沖。    <br />    青樓夾兩岸，萬室喧歌鐘。天下稱豪貴，遊此每相逢。    <br />    洛陽蘇季子，劍戟森詞鋒。六印雖未佩，軒車若飛龍。    <br />    黃金數百鎰，白璧有幾雙。散盡空掉臂，高歌賦還邛。    <br />    落魄乃如此，何人不相從。遠別隔兩河，雲山杳千重。    <br />    何時更杯酒，再得論心胸。   </p>   <p>    <b>     <font color=\"#FF6600\">留別西河劉少府</font>    </b>    <br />    秋髮已種種，所為竟無成。閒傾魯壺酒，笑對劉公榮。    <br />    謂我是方朔，人間落歲星。白衣千萬乘，何事去天庭。    <br />    君亦不得意，高歌羨鴻冥。世人若醯雞，安可識梅生。    <br />    雖為刀筆吏，緬懷在赤城。余亦如流萍，隨波樂休明。    <br />    自有兩少妾，雙騎駿馬行。東山春酒綠，歸隱謝浮名。   </p>   <p>    <b>     <font color=\"#FF6600\">穎陽別元丹丘之淮陽</font>    </b>    <br />    吾將元夫子，異姓為天倫。本無軒裳契，素以煙霞親。    <br />    嘗恨迫世網，銘意俱未伸。松柏雖寒苦，羞逐桃李春。    <br />    悠悠市朝間，玉顏日緇磷。所失重山嶽，所得輕埃塵。    <br />    精魄漸蕪穢，衰老相憑因。我有錦囊訣，可以持君身。    <br />    當餐黃金藥，去為紫陽賓。萬事難並立，百年猶崇晨。    <br />    別爾東南去，悠悠多悲辛。前志庶不易，遠途期所遵。    <br />    已矣歸去來，白雲飛天津。   </p>   <p>    <b>     <font color=\"#FF6600\">留別廣陵諸公（一作留別邯鄲故人）</font>    </b>    <br />    憶昔作少年，結交趙與燕。金羈絡駿馬，錦帶橫龍泉。    <br />    寸心無疑事，所向非徒然。晚節覺此疏，獵精草太玄。    <br />    空名束壯士，薄俗棄高賢。中回聖明顧，揮翰凌雲煙。    <br />    騎虎不敢下，攀龍忽墮天。還家守清真，孤潔勵秋蟬。    <br />    煉丹費火石，採藥窮山川。臥海不關人，租稅遼東田。    <br />    乘興忽復起，棹歌溪中船。臨醉謝葛強，山公欲倒鞭。    <br />    狂歌自此別，垂釣滄浪前。   </p>   <p>    <b>     <font color=\"#FF6600\">廣陵贈別</font>    </b>    <br />    玉瓶沽美酒，數里送君還。繫馬垂楊下，銜杯大道間。    <br />    天邊看淥水，海上見青山。興罷各分袂，何須醉別顏。   </p>   <p>    <b>     <font color=\"#FF6600\">感時留別從兄徐王延年、從弟延陵</font>    </b>    <br />    天籟何參差，噫然大塊吹。玄元包橐籥，紫氣何逶迤。    <br />    七葉運皇化，千齡光本支。仙風生指樹，大雅歌螽斯。    <br />    諸王若鸞虯，肅穆列藩維。哲兄錫茅土，聖代羅榮滋。    <br />    九卿領徐方，七步繼陳思。伊昔全盛日，雄豪動京師。    <br />    冠劍朝鳳闕，樓船侍龍池。鼓鐘出朱邸，金翠照丹墀。    <br />    君王一顧盼，選色獻蛾眉。列戟十八年，未曾輒遷移。    <br />    大臣小喑嗚，謫竄天南垂。長沙不足舞，貝錦且成詩。    <br />    佐郡浙江西，病閒絕驅馳。階軒日苔蘚，鳥雀噪簷帷。    <br />    時乘平肩輿，出入畏人知。北宅聊偃憩，歡愉恤煢嫠。    <br />    羞言梁苑地，烜赫耀旌旗。兄弟八九人，吳秦各分離。    <br />    大賢達機兆，豈獨慮安危。小子謝麟閣，雁行忝肩隨。    <br />    令弟字延陵，鳳毛出天姿。清英神仙骨，芬馥茞蘭蕤。    <br />    夢得春草句，將非惠連誰。深心紫河車，與我特相宜。    <br />    金膏猶罔象，玉液尚磷緇。伏枕寄賓館，宛同清漳湄。    <br />    藥物多見饋，珍羞亦兼之。誰道溟渤深，猶言淺恩慈。    <br />    鳴蟬遊子意，促織念歸期。驕陽何太赫，海水爍龍龜。    <br />    百川盡凋枯，舟楫閣中逵。策馬搖涼月，通宵出郊圻。    <br />    泣別目眷眷，傷心步遲遲。願言保明德，王室佇清夷。    <br />    摻袂何所道，援毫投此辭。   </p>   <p>    <b>     <font color=\"#FF6600\">別儲邕之剡中</font>    </b>    <br />    借問剡中道，東南指越鄉。舟從廣陵去，水入會稽長。    <br />    竹色溪下綠，荷花鏡裡香。辭君向天姥，拂石臥秋霜。   </p>   <p>    <b>     <font color=\"#FF6600\">留別金陵諸公</font>    </b>    <br />    海水昔飛動，三龍紛戰爭。鍾山危波瀾，傾側駭奔鯨。    <br />    黃旗一掃蕩，割壤開吳京。六代更霸王，遺跡見都城。    <br />    至今秦淮間，禮樂秀群英。地扇鄒魯學，詩騰顏謝名。    <br />    五月金陵西，祖余白下亭。欲尋廬峰頂，先繞漢水行。    <br />    香爐紫煙滅，瀑布落太清。若攀星辰去，揮手緬含情。   </p>   <p>    <b>     <font color=\"#FF6600\">口號（一作口號留別金陵諸公）</font>    </b>    <br />    食出野田美，酒臨遠水傾。東流若未盡，應見別離情。   </p>   <p>    <b>     <font color=\"#FF6600\">金陵酒肆留別</font>    </b>    <br />    風吹柳花滿店香，吳姬壓酒喚客嘗。金陵子弟來相送，    <br />    欲行不行各盡觴。請君試問東流水，別意與之誰短長。   </p>   <p>    <b>     <font color=\"#FF6600\">金陵白下亭留別</font>    </b>    <br />    驛亭三楊樹，正當白下門。吳煙暝長條，漢水嚙古根。    <br />    向來送行處，回首阻笑言。別後若見之，為余一攀翻。   </p>   <p>    <b>     <font color=\"#FF6600\">別東林寺僧</font>    </b>    <br />    東林送客處，月出白猿啼。笑別廬山遠，何煩過虎溪。   </p>   <p>    <b>     <font color=\"#FF6600\">竄夜郎，於烏江留別宗十六璟</font>    </b>    <br />    君家全盛日，台鼎何陸離。斬鰲翼媧皇，煉石補天維。    <br />    一回日月顧，三入鳳凰池。失勢青門傍，種瓜復幾時。    <br />    猶會眾賓客，三千光路歧。皇恩雪憤懣，松柏含榮滋。    <br />    我非東床人，令姊忝齊眉。浪跡未出世，空名動京師。    <br />    適遭雲羅解，翻謫夜郎悲。拙妻莫邪劍，及此二龍隨。    <br />    慚君湍波苦，千里遠從之。白帝曉猿斷，黃牛過客遲。    <br />    遙瞻明月峽，西去益相思。   </p>   <p>    <b>     <font color=\"#FF6600\">留別龔處士</font>    </b>    <br />    龔子棲閒地，都無人世喧。柳深陶令宅，竹暗辟疆園。    <br />    我去黃牛峽，遙愁白帝猿。贈君捲葹草，心斷竟何言。   </p>   <p>    <b>     <font color=\"#FF6600\">贈別鄭判官</font>    </b>    <br />    竄逐勿復哀，慚君問寒灰。浮雲本無意，吹落章華台。    <br />    遠別淚空盡，長愁心已摧。二年吟澤畔，憔悴幾時回。   </p>   <p>    <b>     <font color=\"#FF6600\">黃鶴樓送孟浩然之廣陵</font>    </b>    <br />    故人西辭黃鶴樓，煙花三月下揚州。孤帆遠影碧山盡，唯見長江天際流。   </p>   <p>    <b>     <font color=\"#FF6600\">將遊衡岳，過漢陽雙松亭，留別族弟浮屠談皓</font>    </b>    <br />    秦欺趙氏璧，卻入邯鄲宮。本是楚家玉，還來荊山中。    <br />    丹彩瀉滄溟，精輝凌白虹。青蠅一相點，流落此時同。    <br />    卓絕道門秀，談玄乃支公。延蘿結幽居，剪竹繞芳叢。    <br />    涼花拂戶牖，天籟鳴虛空。憶我初來時，蒲萄開景風。    <br />    今茲大火落，秋葉黃梧桐。水色夢沅湘，長沙去何窮。    <br />    寄書訪衡嶠，但與南飛鴻。   </p>   <p>    <b>     <font color=\"#FF6600\">留別賈舍人至二首</font>    </b>    <br />    大梁白雲起，飄颻來南洲。徘徊蒼梧野，十見羅浮秋。    <br />    鰲抃山海傾，四溟揚洪流。意欲託孤鳳，從之摩天遊。    <br />    鳳苦道路難，翱翔還昆丘。不肯銜我去，哀鳴慚不周。    <br />    遠客謝主人，明珠難暗投。拂拭倚天劍，西登岳陽樓。    <br />    長嘯萬里風，掃清胸中憂。誰念劉越石，化為繞指柔。   </p>   <p>秋風吹鬍霜，凋此簷下芳。折芳怨歲晚，離別淒以傷。    <br />    謬攀青瑣賢，延我於北堂。君為長沙客，我獨之夜郎。    <br />    勸此一杯酒，豈惟道路長。割珠兩分贈，寸心貴不忘。    <br />    何必兒女仁，相看淚成行。   </p>   <p>    <b>     <font color=\"#FF6600\">渡荊門送別</font>    </b>    <br />    流遠荊門外，來從楚國遊。山隨平野盡，江入大荒流。    <br />    月下飛天鏡，雲生結海樓。仍連故鄉水，萬里送行舟。   </p>   <p>    <b>     <font color=\"#FF6600\">聞李太尉大舉秦兵百萬出征東南懦夫請纓…崔侍御十九韻</font>    </b>    <br />    秦出天下兵，蹴踏燕趙傾。黃河飲馬竭，赤羽連天明。    <br />    太尉杖旄鉞，雲旗繞彭城。三軍受號令，千里肅雷霆。    <br />    函谷絕飛鳥，武關擁連營。意在斬巨鰲，何論鱠長鯨。    <br />    恨無左車略，多愧魯連生。拂劍照嚴霜，雕戈鬘胡纓。    <br />    願雪會稽恥，將期報恩榮。半道謝病還，無因東南征。    <br />    亞夫未見顧，劇孟阻先行。天奪壯士心，長吁別吳京。    <br />    金陵遇太守，倒屣相逢迎。群公咸祖餞，四座羅朝英。    <br />    初發臨滄觀，醉棲征虜亭。舊國見秋月，長江流寒聲。    <br />    帝車信回轉，河漢復縱橫。孤鳳向西海，飛鴻辭北溟。    <br />    因之出寥廓，揮手謝公卿。   </p>   <p>    <b>     <font color=\"#FF6600\">別韋少府</font>    </b>    <br />    西出蒼龍門，南登白鹿原。欲尋商山皓，猶戀漢皇恩。    <br />    水國遠行邁，仙經深討論。洗心向溪月，清耳敬亭猿。    <br />    築室在人境，閉門無世喧。多君枉高駕，贈我以微言。    <br />    交乃意氣合，道因風雅存。別離有相思，瑤瑟與金樽。   </p>   <p>    <b>     <font color=\"#FF6600\">南陵別兒童入京</font>    </b>    <br />    白酒新熟山中歸，黃雞啄黍秋正肥。呼童烹雞酌白酒，兒女嬉笑牽人衣。    <br />    高歌取醉欲自慰，起舞落日爭光輝。遊說萬乘苦不早，著鞭跨馬涉遠道。    <br />    會稽愚婦輕買臣，余亦辭家西入秦。仰天大笑出門去，我輩豈是蓬蒿人。   </p>   <p>    <b>     <font color=\"#FF6600\">別山僧</font>    </b>    <br />    何處名僧到水西，乘舟弄月宿涇溪。平明別我上山去，手攜金策踏雲梯。    <br />    騰身轉覺三天近，舉足回看萬嶺低。謔浪肯居支遁下，風流還與遠公齊。    <br />    此度別離何日見，相思一夜暝猿啼。   </p>   <p>    <b>     <font color=\"#FF6600\">贈別王山人歸布山</font>    </b>    <br />    王子析道論，微言破秋毫。還歸布山隱，興入天雲高。    <br />    爾去安可遲，瑤草恐衰歇。我心亦懷歸，屢夢松上月。    <br />    傲然遂獨往，長嘯開巖扉。林壑久已蕪，石道生薔薇。    <br />    願言弄笙鶴，歲晚來相依。   </p>   <p>    <b>     <font color=\"#FF6600\">江夏別宋之悌</font>    </b>    <br />    楚水清若空，遙將碧海通。人分千里外，興在一杯中。    <br />    谷鳥吟晴日，江猿嘯晚風。平生不下淚，於此泣無窮。   </p>   <p>    <b>     <font color=\"#FF6600\">南陽送客</font>    </b>    <br />    斗酒勿為薄，寸心貴不忘。坐惜故人去，偏令遊子傷。    <br />    離顏怨芳草，春思結垂楊。揮手再三別，臨岐空斷腸。   </p>   <p>    <b>     <font color=\"#FF6600\">送張舍人之江東</font>    </b>    <br />    張翰江東去，正值秋風時。天清一雁遠，海闊孤帆遲。    <br />    白日行欲暮，滄波杳難期。吳洲如見月，千里幸相思。   </p>   <p>    <b>     <font color=\"#FF6600\">送王屋山人魏萬還王屋</font>    </b>    <br />    仙人東方生，浩蕩弄雲海。沛然乘天遊，獨往失所在。    <br />    魏侯繼大名，本家聊攝城。捲舒入元化，跡與古賢並。    <br />    十三弄文史，揮筆如振綺。辯折田巴生，心齊魯連子。    <br />    西涉清洛源，頗驚人世喧。采秀臥王屋，因窺洞天門。    <br />    朅來遊嵩峰，羽客何雙雙。朝攜月光子，暮宿玉女窗。    <br />    鬼谷上窈窕，龍潭下奔潀。東浮汴河水，訪我三千里。    <br />    逸興滿吳雲，飄颻浙江汜。揮手杭越間，樟亭望潮還。    <br />    濤捲海門石，雲橫天際山。白馬走素車，雷奔駭心顏。    <br />    遙聞會稽美，且度耶溪水。萬壑與千巖，崢嶸鏡湖裡。    <br />    秀色不可名，清輝滿江城。人遊月邊去，舟在空中行。    <br />    此中久延佇，入剡尋王許。笑讀曹娥碑，沉吟黃絹語。    <br />    天台連四明，日入向國清。五峰轉月色，百里行松聲。    <br />    靈溪咨沿越，華頂殊超忽。石樑橫青天，側足履半月。    <br />    忽然思永嘉，不憚海路賒。掛席歷海嶠，回瞻赤城霞。    <br />    赤城漸微沒，孤嶼前嶢兀。水續萬古流，亭空千霜月。    <br />    縉雲川谷難，石門最可觀。瀑布掛北斗，莫窮此水端。    <br />    噴壁灑素雪，空濛生晝寒。卻思惡溪去，寧懼惡溪惡。    <br />    咆哮七十灘，水石相噴薄。路創李北海，巖開謝康樂。    <br />    松風和猿聲，搜索連洞壑。徑出梅花橋，雙溪納歸潮。    <br />    落帆金華岸，赤松若可招。沈約八詠樓，城西孤岧嶢。    <br />    岧嶢四荒外，曠望群川會。雲捲天地開，波連浙西大。    <br />    亂流新安口，北指嚴光瀨。釣台碧雲中，邈與蒼嶺對。    <br />    稍稍來吳都，徘徊上姑蘇。煙綿橫九疑，漭蕩見五湖。    <br />    目極心更遠，悲歌但長吁。回橈楚江濱，揮策揚子津。    <br />    身著日本裘，昂藏出風塵。五月造我語，知非儓儗人。    <br />    相逢樂無限，水石日在眼。徒干五諸侯，不致百金產。    <br />    吾友揚子雲，絃歌播清芬。雖為江寧宰，好與山公群。    <br />    乘興但一行，且知我愛君。君來幾何時，仙台應有期。    <br />    東窗綠玉樹，定長三五枝。至今天壇人，當笑爾歸遲。    <br />    我苦惜遠別，茫然使心悲。黃河若不斷，白首長相思。   </p>   <p>    <b>     <font color=\"#FF6600\">送當塗趙少府赴長蘆</font>    </b>    <br />    我來揚都市，送客回輕舠。因誇楚太子，便睹廣陵濤。    <br />    仙尉趙家玉，英風凌四豪。維舟至長蘆，目送煙雲高。    <br />    搖扇對酒樓，持袂把蟹螯。前途倘相思，登岳一長謠。   </p>   <p>    <b>     <font color=\"#FF6600\">送友人尋越中山水</font>    </b>    <br />    聞道稽山去，偏宜謝客才。千巖泉灑落，萬壑樹縈迴。    <br />    東海橫秦望，西陵繞越台。湖清霜鏡曉，濤白雪山來。    <br />    八月枚乘筆，三吳張翰杯。此中多逸興，早晚向天台。   </p>   <p>    <b>     <font color=\"#FF6600\">送族弟凝之滁求婚崔氏</font>    </b>    <br />    與爾情不淺，忘筌已得魚。玉台掛寶鏡，持此意何如。    <br />    坦腹東床下，由來志氣疏。遙知向前路，擲果定盈車。   </p>   <p>    <b>     <font color=\"#FF6600\">送友人遊梅湖</font>    </b>    <br />    送君遊梅湖，應見梅花發。有使寄我來，無令紅芳歇。    <br />    暫行新林浦，定醉金陵月。莫惜一雁書，音塵坐胡越。   </p>   <p>    <b>     <font color=\"#FF6600\">送崔十二遊天竺寺</font>    </b>    <br />    還聞天竺寺，夢想懷東越。每年海樹霜，桂子落秋月。    <br />    送君遊此地，已屬流芳歇。待我來歲行，相隨浮溟渤。   </p>   <p>    <b>     <font color=\"#FF6600\">送楊山人歸天台</font>    </b>    <br />    客有思天台，東行路超忽。濤落浙江秋，沙明浦陽月。    <br />    今遊方厭楚，昨夢先歸越。且盡秉燭歡，無辭凌晨發。    <br />    我家小阮賢，剖竹赤城邊。詩人多見重，官燭未曾然。    <br />    興引登山屐，情催泛海船。石橋如可度，攜手弄雲煙。   </p>   <p>    <b>     <font color=\"#FF6600\">送溫處士歸黃山白鵝峰舊居</font>    </b>    <br />    黃山四千仞，三十二蓮峰。丹崖夾石柱，菡萏金芙蓉。    <br />    伊昔升絕頂，下窺天目松。仙人煉玉處，羽化留餘蹤。    <br />    亦聞溫伯雪，獨往今相逢。採秀辭五嶽，攀巖歷萬重。    <br />    歸休白鵝嶺，渴飲丹砂井。鳳吹我時來，雲車爾當整。    <br />    去去陵陽東，行行芳桂叢。回溪十六度，碧嶂盡晴空。    <br />    他日還相訪，乘橋躡彩虹。   </p>   <p>    <b>     <font color=\"#FF6600\">送方士趙叟之東平</font>    </b>    <br />    長桑曉洞視，五藏無全牛。趙叟得秘訣，還從方士遊。    <br />    西過獲麟台，為我弔孔丘。念別復懷古，潸然空淚流。   </p>   <p>    <b>     <font color=\"#FF6600\">送韓准、裴政、孔巢父還山</font>    </b>    <br />    獵客張兔罝，不能掛龍虎。所以青雲人，高歌在巖戶。    <br />    韓生信英彥，裴子含清真。孔侯復秀出，俱與雲霞親。    <br />    峻節凌遠松，同衾臥盤石。斧冰嗽寒泉，三子同二屐。    <br />    時時或乘興，往往雲無心。出山揖牧伯，長嘯輕衣簪。    <br />    昨宵夢裡還，雲弄竹溪月。今晨魯東門，帳飲與君別。    <br />    雪崖滑去馬，蘿徑迷歸人。相思若煙草，歷亂無冬春。   </p>   <p>    <b>     <font color=\"#FF6600\">送楊少府赴選</font>    </b>    <br />    大國置衡鏡，准平天地心。群賢無邪人，朗鑒窮情深。    <br />    吾君詠南風，袞冕彈鳴琴。時泰多美士，京國會纓簪。    <br />    山苗落澗底，幽松出高岑。夫子有盛才，主司得球琳。    <br />    流水非鄭曲，前行遇知音。衣工剪綺繡，一誤傷千金。    <br />    何惜刀尺餘，不裁寒女衾。我非彈冠者，感別但開襟。    <br />    空谷無白駒，賢人豈悲吟。大道安棄物，時來或招尋。    <br />    爾見山吏部，當應無陸沉。   </p>   <p>    <b>     <font color=\"#FF6600\">對雪奉餞任城六父秩滿歸京</font>    </b>    <br />    龍虎謝鞭策，鵷鸞不司晨。君看海上鶴，何似籠中鶉。    <br />    獨用天地心，浮雲乃吾身。雖將簪組狎，若與煙霞親。    <br />    季父有英風，白眉超常倫。一官即夢寐，脫屣歸西秦。    <br />    竇公敞華筵，墨客盡來臻。燕歌落胡雁，郢曲回陽春。    <br />    征馬百度嘶，遊車動行塵。躊躇未忍去，戀此四座人。    <br />    餞離駐高駕，惜別空慇勤。何時竹林下，更與步兵鄰。   </p>   <p>    <b>     <font color=\"#FF6600\">魯郡堯祠送吳五之琅琊</font>    </b>    <br />    堯沒三千歲，青松古廟存。送行奠桂酒，拜舞清心魂。    <br />    日色促歸人，連歌倒芳樽。馬嘶俱醉起，分手更何言。   </p>   <p>    <b>     <font color=\"#FF6600\">魯郡堯祠送竇明府薄華還西京（時久病初起作）</font>    </b>    <br />    朝策犁眉騧，舉鞭力不堪。強扶愁疾向何處，角巾微服堯祠南。    <br />    長楊掃地不見日，石門噴作金沙潭。笑誇故人指絕境，山光水色青於藍。    <br />    廟中往往來擊鼓，堯本無心爾何苦。門前長跪雙石人，有女如花日歌舞。    <br />    銀鞍繡轂往復回，簸林蹶石鳴風雷。遠煙空翠時明滅，白鷗歷亂長飛雪。    <br />    紅泥亭子赤欄杆，碧流環轉青錦湍。深沉百丈洞海底，那知不有蛟龍蟠。    <br />    君不見綠珠潭水流東海，綠珠紅粉沉光彩。    <br />    綠珠樓下花滿園，今日曾無一枝在。昨夜秋聲閶闔來，洞庭木落騷人哀。    <br />    遂將三五少年輩，登高遠望形神開。生前一笑輕九鼎，魏武何悲銅雀台。    <br />    我歌白雲倚窗牖，爾聞其聲但揮手。長風吹月度海來，遙勸仙人一杯酒。    <br />    酒中樂酣宵向分，舉觴酹堯堯可聞。    <br />    何不令皋繇擁篲橫八極，直上青天揮浮雲。    <br />    高陽小飲真瑣瑣，山公酩酊何如我。竹林七子去道賒，蘭亭雄筆安足誇。    <br />    堯祠笑殺五湖水，至今憔悴空荷花。爾向西秦我東越，暫向瀛洲訪金闕。    <br />    藍田太白若可期，為余掃灑石上月。   </p>   <p>    <b>     <font color=\"#FF6600\">金鄉送韋八之西京</font>    </b>    <br />    客自長安來，還歸長安去。狂風吹我心，西掛咸陽樹。    <br />    此情不可道，此別何時遇。望望不見君，連山起煙霧。   </p>   <p>    <b>     <font color=\"#FF6600\">送薛九被讒去魯</font>    </b>    <br />    宋人不辨玉，魯賤東家丘。我笑薛夫子，胡為兩地遊。    <br />    黃金消眾口，白璧竟難投。梧桐生蒺藜，綠竹乏佳實。    <br />    鳳凰宿誰家，遂與群雞匹。田家養老馬，窮士歸其門。    <br />    蛾眉笑躄者，賓客去平原。卻斬美人首，三千還駿奔。    <br />    毛公一挺劍，楚趙兩相存。孟嘗習狡兔，三窟賴馮諼。    <br />    信陵奪兵符，為用侯生言。春申一何愚，刎首為李園。    <br />    賢哉四公子，撫掌黃泉裡。借問笑何人，笑人不好士。    <br />    爾去且勿喧，桃李竟何言。沙丘無漂母，誰肯飯王孫。   </p>   <p>    <b>     <font color=\"#FF6600\">單父東樓秋夜送族弟沈之秦（時凝弟在席）</font>    </b>    <br />    爾從咸陽來，問我何勞苦。沐猴而冠不足言，    <br />    身騎土牛滯東魯。沈弟欲行凝弟留，孤飛一雁秦雲秋。    <br />    坐來黃葉落四五，北斗已掛西城樓。絲桐感人弦亦絕，    <br />    滿堂送君皆惜別。捲簾見月清興來，疑是山陰夜中雪。    <br />    明日斗酒別，惆悵清路塵。遙望長安日，不見長安人。    <br />    長安宮闕九天上，此地曾經為近臣。一朝復一朝，    <br />    髮白心不改。屈原憔悴滯江潭，亭伯流離放遼海。    <br />    折翮翻飛隨轉蓬，聞弦墜虛下霜空。聖朝久棄青雲士，    <br />    他日誰憐張長公。   </p>   <p>    <b>     <font color=\"#FF6600\">送族弟凝至晏堌（單父三十里）</font>    </b>    <br />    雪滿原野白，戎裝出盤遊。揮鞭布獵騎，四顧登高丘。    <br />    兔起馬足間，蒼鷹下平疇。喧呼相馳逐，取樂銷人憂。    <br />    捨此戒禽荒，微聲列齊謳。鳴雞發晏堌，別雁驚淶溝。    <br />    西行有東音，寄與長河流。   </p>   <p>    <b>     <font color=\"#FF6600\">魯城北郭曲腰桑下送張子還嵩陽</font>    </b>    <br />    送別枯桑下，凋葉落半空。我行懵道遠，爾獨知天風。    <br />    誰念張仲蔚，還依蒿與蓬。何時一杯酒，更與李膺同。   </p>   <p>    <b>     <font color=\"#FF6600\">送魯郡劉長史遷弘農長史</font>    </b>    <br />    魯國一杯水，難容橫海鱗。仲尼且不敬，況乃尋常人。    <br />    白玉換斗粟，黃金買尺薪。閉門木葉下，始覺秋非春。    <br />    聞君向西遷，地即鼎湖鄰。寶鏡匣蒼蘚，丹經埋素塵。    <br />    軒後上天時，攀龍遺小臣。及此留惠愛，庶幾風化淳。    <br />    魯縞如白煙，五縑不成束。臨行贈貧交，一尺重山嶽。    <br />    相國齊晏子，贈行不及言。託陰當樹李，忘憂當樹萱。    <br />    他日見張祿，綈袍懷舊恩。   </p>   <p>    <b>     <font color=\"#FF6600\">送族弟單父主簿凝攝宋城主簿至郭南月橋卻回…留飲贈之</font>    </b>    <br />    吾家青萍劍，操割有餘閒。往來糾二邑，此去何時還。    <br />    鞍馬月橋南，光輝歧路間。賢豪相追餞，卻到棲霞山。    <br />    群花散芳園，斗酒開離顏。樂酣相顧起，征馬無由攀。   </p>   <p>    <b>     <font color=\"#FF6600\">魯郡東石門送杜二甫</font>    </b>    <br />    醉別復幾日，登臨遍池台。何時石門路，重有金樽開。    <br />    秋波落泗水，海色明徂徠。飛蓬各自遠，且盡手中杯。   </p>   <p>    <b>     <font color=\"#FF6600\">魯郡堯祠送張十四遊河北</font>    </b>    <br />    猛虎伏尺草，雖藏難蔽身。有如張公子，骯髒在風塵。    <br />    豈無橫腰劍，屈彼淮陰人。擊築向北燕，燕歌易水濱。    <br />    歸來泰山上，當與爾為鄰。   </p>   <p>    <b>     <font color=\"#FF6600\">杭州送裴大澤赴廬州長史</font>    </b>    <br />    西江天柱遠，東越海門深。去割慈親戀，行憂報國心。    <br />    好風吹落日，流水引長吟。五月披裘者，應知不取金。   </p>   <p>    <b>     <font color=\"#FF6600\">灞陵行送別</font>    </b>    <br />    送君灞陵亭，灞水流浩浩。上有無花之古樹，    <br />    下有傷心之春草。我向秦人問路歧，    <br />    云是王粲南登之古道。古道連綿走西京，    <br />    紫闕落日浮雲生。正當今夕斷腸處，黃鸝愁絕不忍聽。   </p>   <p>    <b>     <font color=\"#FF6600\">送賀監歸四明應制</font>    </b>    <br />    久辭榮祿遂初衣，曾向長生說息機。真訣自從茅氏得，    <br />    恩波寧阻洞庭歸。瑤台含霧星辰滿，仙嶠浮空島嶼微。    <br />    借問欲棲珠樹鶴，何年卻向帝城飛。   </p>   <p>    <b>     <font color=\"#FF6600\">送竇司馬貶宜春</font>    </b>    <br />    天馬白銀鞍，親承明主歡。鬥雞金宮裡，射雁碧雲端。    <br />    堂上羅中貴，歌鐘清夜闌。何言謫南國，拂劍坐長歎。    <br />    趙璧為誰點，隋珠枉被彈。聖朝多雨露，莫厭此行難。   </p>   <p>    <b>     <font color=\"#FF6600\">送羽林陶將軍</font>    </b>    <br />    將軍出使擁樓船，江上旌旗拂紫煙。萬里橫戈探虎穴，    <br />    三杯拔劍舞龍泉。莫道詞人無膽氣，臨行將贈繞朝鞭。   </p>   <p>    <b>     <font color=\"#FF6600\">送程、劉二侍郎兼獨孤判官赴安西幕府</font>    </b>    <br />    安西幕府多材雄，喧喧惟道三數公。繡衣貂裘明積雪，    <br />    飛書走檄如飄風。朝辭明主出紫宮，銀鞍送別金城空。    <br />    天外飛霜下蔥海，火旗雲馬生光彩。胡塞清塵幾日歸，    <br />    漢家草綠遙相待。   </p>   <p>    <b>     <font color=\"#FF6600\">送侄良攜二妓赴會稽，戲有此贈</font>    </b>    <br />    攜妓東山去，春光半道催。遙看若桃李，雙入鏡中開。   </p>   <p>    <b>     <font color=\"#FF6600\">送賀賓客歸越</font>    </b>    <br />    鏡湖流水漾清波，狂客歸舟逸興多。    <br />    山陰道士如相見，應寫黃庭換白鵝。   </p>   <p>    <b>     <font color=\"#FF6600\">送張遙之壽陽幕府</font>    </b>    <br />    壽陽信天險，天險橫荊關。苻堅百萬眾，遙阻八公山。    <br />    不假築長城，大賢在其間。戰夫若熊虎，破敵有餘閒。    <br />    張子勇且英，少輕衛霍孱。投軀紫髯將，千里望風顏。    <br />    勖爾效才略，功成衣錦還。   </p>   <p>    <b>     <font color=\"#FF6600\">送裴十八圖南歸嵩山二首</font>    </b>    <br />    何處可為別，長安青綺門。胡姬招素手，延客醉金樽。    <br />    臨當上馬時，我獨與君言。風吹芳蘭折，日沒鳥雀喧。    <br />    舉手指飛鴻，此情難具論。同歸無早晚，穎水有清源。    <br />    君思穎水綠，忽復歸嵩岑。歸時莫洗耳，為我洗其心。    <br />    洗心得真情，洗耳徒買名。謝公終一起，相與濟蒼生。   </p>   <p>    <b>     <font color=\"#FF6600\">同王昌齡送族弟襄歸桂陽二首</font>    </b>    <br />    秦地見碧草，楚謠對清樽。把酒爾何思，鷓鴣啼南園。    <br />    余欲羅浮隱，猶懷明主恩。躊躇紫宮戀，孤負滄洲言。    <br />    終然無心雲，海上同飛翻。相期乃不淺，幽桂有芳根。   </p>   <p>爾家何在瀟湘川，青莎白石長沙邊。昨夢江花照江日，幾枝正發東窗前。    <br />    覺來欲往心悠然，魂隨越鳥飛南天。秦雲連山海相接，桂水橫煙不可涉。    <br />    送君此去令人愁，風帆茫茫隔河洲。春潭瓊草綠可折，西寄長安明月樓。   </p>   <p>    <b>     <font color=\"#FF6600\">送外甥鄭灌從軍三首</font>    </b>    <br />    六博爭雄好彩來，金盤一擲萬人開。丈夫賭命報天子，當斬胡頭衣錦回。   </p>   <p>丈八蛇予出隴西，彎弧拂箭白猿啼。破胡必用龍韜策，積甲應將熊耳齊。</p>   <p>月蝕西方破敵時，及瓜歸日未應遲。斬胡血變黃河水，梟首當懸白鵲旗。</p>   <p>    <b>     <font color=\"#FF6600\">送於十八應四子舉落第還嵩山</font>    </b>    <br />    吾祖吹橐籥，天人信森羅。歸根復太素，群動熙元和。    <br />    炎炎四真人，摛辯若濤波。交流無時寂，楊墨日成科。    <br />    夫子聞洛誦，誇才才固多。為金好踴躍，久客方蹉跎。    <br />    道可束賣之，五寶溢山河。勸君還嵩丘，開酌盼庭柯。    <br />    三花如未落，乘興一來過。   </p>   <p>    <b>     <font color=\"#FF6600\">送別</font>    </b>    <br />    尋陽五溪水，沿洄直入巫山裡。勝境由來人共傳，君到南中自稱美。    <br />    送君別有八月秋，颯颯蘆花復益愁。雲帆望遠不相見，日暮長江空自流。   </p>   <p>    <b>     <font color=\"#FF6600\">送族弟綰從軍安西</font>    </b>    <br />    漢家兵馬乘北風，鼓行而西破犬戎。爾隨漢將出門去，剪虜若草收奇功。    <br />    君王按劍望邊色，旄頭已落胡天空。匈奴繫頸數應盡，明年應入蒲萄宮。   </p>   <p>    <b>     <font color=\"#FF6600\">送梁公昌從信安北征</font>    </b>    <br />    入幕推英選，捐書事遠戎。高談百戰術，郁作萬夫雄。    <br />    起舞蓮花劍，行歌明月弓。將飛天地陣，兵出塞垣通。    <br />    祖席留丹景，征麾拂彩虹。旋應獻凱入，麟閣佇深功。   </p>   <p>    <b>     <font color=\"#FF6600\">送白利從金吾董將軍西征</font>    </b>    <br />    西羌延國討，白起佐軍威。劍決浮雲氣，弓彎明月輝。    <br />    馬行邊草綠，旌捲曙霜飛。抗手凜相顧，寒風生鐵衣。   </p>   <p>    <b>     <font color=\"#FF6600\">送張秀才從軍</font>    </b>    <br />    六駁食猛虎，恥從駑馬群。一朝長鳴去，矯若龍行雲。    <br />    壯士懷遠略，志存解世紛。周粟猶不顧，齊珪安肯分。    <br />    抱劍辭高堂，將投崔冠軍。長策掃河洛，寧親歸汝墳。    <br />    當令千古後，麟閣著奇勳。   </p>   <p>    <b>     <font color=\"#FF6600\">送崔度還吳（度，故人禮部員外國輔之子）</font>    </b>    <br />    幽燕沙雪地，萬里盡黃雲。朝吹歸秋雁，南飛日幾群。    <br />    中有孤鳳雛，哀鳴九天聞。我乃重此鳥，彩章五色分。    <br />    胡為雜凡禽，雛鶩輕賤君。舉手捧爾足，疾心若火焚。    <br />    拂羽淚滿面，送之吳江濆。去影忽不見，躊躇日將曛。   </p>   <p>    <b>     <font color=\"#FF6600\">送祝八之江東，賦得浣紗石</font>    </b>    <br />    西施越溪女，明艷光雲海。未入吳王宮殿時，浣紗古石今猶在。    <br />    桃李新開映古查，菖蒲猶短出平沙。昔時紅粉照流水，今日青苔覆落花。    <br />    君去西秦適東越，碧山青江幾超忽。若到天涯思故人，浣紗石上窺明月。   </p>   <p>    <b>     <font color=\"#FF6600\">送侯十一</font>    </b>    <br />    朱亥已擊晉，侯嬴尚隱身。時無魏公子，豈貴抱關人。    <br />    余亦不火食，遊梁同在陳。空餘湛盧劍，贈爾託交親。   </p>   <p>    <b>     <font color=\"#FF6600\">魯中送二從弟赴舉之西京（一作送族弟鍠）</font>    </b>    <br />    魯客向西笑，君門若夢中。霜凋逐臣髮，日憶明光宮。    <br />    復羨二龍去，才華冠世雄。平衢騁高足，逸翰凌長風。    <br />    舞袖拂秋月，歌筵聞早鴻。送君日千里，良會何由同。   </p>   <p>    <b>     <font color=\"#FF6600\">奉餞高尊師如貴道士傳道籙畢歸北海</font>    </b>    <br />    道隱不可見，靈書藏洞天。吾師四萬劫，歷世遞相傳。    <br />    別杖留青竹，行歌躡紫煙。離心無遠近，長在玉京懸。   </p>   <p>    <b>     <font color=\"#FF6600\">金陵送張十一再遊東吳</font>    </b>    <br />    張翰黃花句，風流五百年。誰人今繼作，夫子世稱賢。    <br />    再動遊吳棹，還浮入海船。春光白門柳，霞色赤城天。    <br />    去國難為別，思歸各未旋。空餘賈生淚，相顧共淒然。   </p>   <p>    <b>     <font color=\"#FF6600\">送紀秀才遊越</font>    </b>    <br />    海水不滿眼，觀濤難稱心。即知蓬萊石，卻是巨鰲簪。    <br />    送爾遊華頂，令余發舄吟。仙人居射的，道士住山陰。    <br />    禹穴尋溪入，雲門隔嶺深。綠蘿秋月夜，相憶在鳴琴。   </p>   <p>    <b>     <font color=\"#FF6600\">送長沙陳太守二首</font>    </b>    <br />    長沙陳太守，逸氣凌青松。英主賜五馬，本是天池龍。    <br />    湘水回九曲，衡山望五峰。榮君按節去，不及遠相從。    <br />    七郡長沙國，南連湘水濱。定王垂舞袖，地窄不回身。    <br />    莫小二千石，當安遠俗人。洞庭鄉路遠，遙羨錦衣春。   </p>   <p>    <b>     <font color=\"#FF6600\">送楊燕之東魯</font>    </b>    <br />    關西楊伯起，漢日舊稱賢。四代三公族，清風播人天。    <br />    夫子華陰居，開門對玉蓮。何事歷衡霍，雲帆今始還。    <br />    君坐稍解顏，為君歌此篇。我固侯門士，謬登聖主筵。    <br />    一辭金華殿，蹭蹬長江邊。二子魯門東，別來已經年。    <br />    因君此中去，不覺淚如泉。   </p>   <p>    <b>     <font color=\"#FF6600\">送蔡山人</font>    </b>    <br />    我本不棄世，世人自棄我。一乘無倪舟，八極縱遠舵。    <br />    燕客期躍馬，唐生安敢譏。採珠勿驚龍，大道可暗歸。    <br />    故山有松月，遲爾玩清暉。   </p>   <p>    <b>     <font color=\"#FF6600\">送蕭三十一之魯中，兼問稚子伯禽</font>    </b>    <br />    六月南風吹白沙，吳牛喘月氣成霞。水國郁蒸不可處，時炎道遠無行車。    <br />    夫子如何涉江路，雲帆裊裊金陵去。高堂倚門望伯魚，魯中正是趨庭處。    <br />    我家寄在沙丘傍，三年不歸空斷腸。君行既識伯禽子，應駕小車騎白羊。   </p>   <p>    <b>     <font color=\"#FF6600\">送楊山人歸嵩山</font>    </b>    <br />    我有萬古宅，嵩陽玉女峰。長留一片月，掛在東溪松。    <br />    爾去掇仙草，菖蒲花紫茸。歲晚或相訪，青天騎白龍。   </p>   <p>    <b>     <font color=\"#FF6600\">送殷淑三首</font>    </b>    <br />    海水不可解，連江夜為潮。俄然浦嶼闊，岸去酒船遙。    <br />    惜別耐取醉，鳴榔且長謠。天明爾當去，應便有風飄。    <br />    白鷺洲前月，天明送客回。青龍山後日，早出海雲來。    <br />    流水無情去，征帆逐吹開。相看不忍別，更進手中杯。    <br />    痛飲龍筇下，燈青月復寒。醉歌驚白鷺，半夜起沙灘。   </p>   <p>    <b>     <font color=\"#FF6600\">送岑征君歸鳴皋山</font>    </b>    <br />    岑公相門子，雅望歸安石。奕世皆夔龍，中台竟三拆。    <br />    至人達機兆，高揖九州伯。奈何天地間，而作隱淪客。    <br />    貴道能全真，潛輝臥幽鄰。探元入窅默，觀化遊無垠。    <br />    光武有天下，嚴陵為故人。雖登洛陽殿，不屈巢由身。    <br />    余亦謝明主，今稱偃蹇臣。登高覽萬古，思與廣成鄰。    <br />    蹈海寧受賞，還山非問津。西來一搖扇，共拂元規塵。   </p>   <p>    <b>     <font color=\"#FF6600\">送范山人歸泰山</font>    </b>    <br />    魯客抱白鶴，別余往泰山。初行若片雲，杳在青崖間。    <br />    高高至天門，日觀近可攀。雲山望不及，此去何時還。   </p>   <p>    <b>     <font color=\"#FF6600\">送韓侍御之廣德</font>    </b>    <br />    昔日繡衣何足榮，今宵貰酒與君傾。暫就東山賒月色，酣歌一夜送泉明。   </p>   <p>    <b>     <font color=\"#FF6600\">送通禪師還南陵隱靜寺</font>    </b>    <br />    我聞隱靜寺，山水多奇蹤。巖種朗公橘，門深杯渡松。    <br />    道人制猛虎，振錫還孤峰。他日南陵下，相期谷口逢。   </p>   <p>    <b>     <font color=\"#FF6600\">送友人</font>    </b>    <br />    青山橫北郭，白水繞東城。此地一為別，孤蓬萬里征。    <br />    浮雲遊子意，落日故人情。揮手自茲去，蕭蕭班馬鳴。   </p>   <p>    <b>     <font color=\"#FF6600\">送別</font>    </b>    <br />    斗酒渭城邊，壚頭醉不眠。梨花千樹雪，楊葉萬條煙。    <br />    惜別傾壺醑，臨分贈馬鞭。看君穎上去，新月到應圓。   </p>   <p>    <b>     <font color=\"#FF6600\">江上送女道士褚三清遊南嶽</font>    </b>    <br />    吳江女道士，頭戴蓮花巾。霓衣不濕雨，特異陽台雲。    <br />    足下遠遊履，凌波生素塵。尋仙向南嶽，應見魏夫人。   </p>   <p>    <b>     <font color=\"#FF6600\">送友人入蜀</font>    </b>    <br />    見說蠶叢路，崎嶇不易行。山從人面起，雲傍馬頭生。    <br />    芳樹籠秦棧，春流繞蜀城。升沉應已定，不必問君平。   </p>   <p>    <b>     <font color=\"#FF6600\">送李青歸南葉陽川</font>    </b>    <br />    伯陽仙家子，容色如青春。日月秘靈洞，雲霞辭世人。    <br />    化心養精魄，隱几窅天真。莫作千年別，歸來城郭新。   </p>   <p>    <b>     <font color=\"#FF6600\">送舍弟</font>    </b>    <br />    吾家白額駒，遠別臨東道。他日相思一夢君，應得池塘生春草。   </p>   <p>    <b>     <font color=\"#FF6600\">送別得書字</font>    </b>    <br />    水色南天遠，舟行若在虛。遷人發佳興，吾子訪閒居。    <br />    日落看歸鳥，潭澄羨躍魚。聖朝思賈誼，應降紫泥書。   </p>   <p>    <b>     <font color=\"#FF6600\">送麴十少府</font>    </b>    <br />    試發清秋興，因為吳會吟。碧雲斂海色，流水折江心。    <br />    我有延陵劍，君無陸賈金。艱難此為別，惆悵一何深。   </p>   <p>    <b>     <font color=\"#FF6600\">送張秀才謁高中丞</font>    </b>    <br />    秦帝淪玉鏡，留侯降氛氳。感激黃石老，經過滄海君。    <br />    壯士揮金槌，報仇六國聞。智勇冠終古，蕭陳難與群。    <br />    兩龍爭鬥時，天地動風雲。酒酣舞長劍，倉卒解漢紛。    <br />    宇宙初倒懸，鴻溝勢將分。英謀信奇絕，夫子揚清芬。    <br />    胡月入紫微，三光亂天文。高公鎮淮海，談笑卻妖氛。    <br />    采爾幕中畫，戡難光殊勳。我無燕霜感，玉石俱燒焚。    <br />    但灑一行淚，臨歧竟何雲。   </p>   <p>    <b>     <font color=\"#FF6600\">尋陽送弟昌峒鄱陽司馬作</font>    </b>    <br />    桑落洲渚連，滄江無雲煙。尋陽非剡水，忽見子猷船。    <br />    飄然欲相近，來遲杳若仙。人乘海上月，帆落湖中天。    <br />    一睹無二諾，朝歡更勝昨。爾則吾惠連，吾非爾康樂。    <br />    朱紱白銀章，上官佐鄱陽。松門拂中道，石鏡回清光。    <br />    搖扇及於越，水亭風氣涼。與爾期此亭，期在秋月滿。    <br />    時過或未來，兩鄉心已斷。吳山對楚岸，彭蠡當中州。    <br />    相思定如此，有窮盡年愁。   </p>   <p>    <b>     <font color=\"#FF6600\">餞校書叔雲</font>    </b>    <br />    少年費白日，歌笑矜朱顏。不知忽已老，喜見春風還。    <br />    惜別且為歡，徘徊桃李間。看花飲美酒，聽鳥臨晴山。    <br />    向晚竹林寂，無人空閉關。   </p>   <p>    <b>     <font color=\"#FF6600\">送王孝廉覲省</font>    </b>    <br />    彭蠡將天合，姑蘇在日邊。寧親候海色，欲動孝廉船。    <br />    窈窕晴江轉，參差遠岫連。相思無晝夜，東泣似長川。   </p>   <p>    <b>     <font color=\"#FF6600\">同吳王送杜秀芝赴舉入京</font>    </b>    <br />    秀才何翩翩，王許回也賢。暫別廬江守，將遊京兆天。    <br />    秋山宜落日，秀水出寒煙。欲折一枝桂，還來雁沼前。   </p>   <p>    <b>     <font color=\"#FF6600\">洞庭醉後送絳州呂使君果流澧州</font>    </b>    <br />    昔別若夢中，天涯忽相逢。洞庭破秋月，縱酒開愁容。    <br />    贈劍刻玉字，延平兩蛟龍。送君不盡意，書及雁回峰。   </p>   <p>    <b>     <font color=\"#FF6600\">與諸公送陳郎將歸衡陽</font>    </b>    <br />    衡山蒼蒼入紫冥，下看南極老人星。回飆吹散五峰雪，往往飛花落洞庭。    <br />    氣清岳秀有如此，郎將一家拖金紫。門前食客亂浮雲，世人皆比孟嘗君。    <br />    江上送行無白璧，臨歧惆悵若為分。   </p>   <p>    <b>     <font color=\"#FF6600\">送趙判官赴黔府中丞叔幕</font>    </b>    <br />    廓落青雲心，交結黃金盡。富貴翻相忘，令人忽自哂。    <br />    蹭蹬鬢毛斑，盛時難再還。巨源咄石生，何事馬蹄間。    <br />    綠蘿長不厭，卻欲還東山。君為魯曾子，拜揖高堂裡。    <br />    叔繼趙平原，偏承明主恩。風霜推獨坐，旌節鎮雄藩。    <br />    虎士秉金鉞，蛾眉開玉樽。才高幕下去，義重林中言。    <br />    水宿五溪月，霜啼三峽猿。東風春草綠，江上候歸軒。   </p>   <p>    <b>     <font color=\"#FF6600\">送陸判官往琵琶峽</font>    </b>    <br />    水國秋風夜，殊非遠別時。長安如夢裡，何日是歸期。   </p>   <p>    <b>     <font color=\"#FF6600\">送梁四歸東平</font>    </b>    <br />    玉壺挈美酒，送別強為歡。大火南星月，長郊北路難。    <br />    殷王期負鼎，汶水起垂竿。莫學東山臥，參差老謝安。   </p>   <p>    <b>     <font color=\"#FF6600\">江夏送友人</font>    </b>    <br />    雪點翠雲裘，送君黃鶴樓。黃鶴振玉羽，西飛帝王州。    <br />    鳳無琅玕實，何以贈遠遊。徘徊相顧影，淚下漢江流。   </p>   <p>    <b>     <font color=\"#FF6600\">送卻昂謫巴中</font>    </b>    <br />    瑤草寒不死，移植滄江濱。東風灑雨露，會入天地春。    <br />    予若洞庭葉，隨波送逐臣。思歸未可得，書此謝情人。   </p>   <p>    <b>     <font color=\"#FF6600\">江夏送張丞</font>    </b>    <br />    欲別心不忍，臨行情更親。酒傾無限月，客醉幾重春。    <br />    藉草依流水，攀花贈遠人。送君從此去，回首泣迷津。   </p>   <p>    <b>     <font color=\"#FF6600\">賦得白鷺鷥，送宋少府入三峽</font>    </b>    <br />    白鷺拳一足，月明秋水寒。人驚遠飛去，直向使君灘。   </p>   <p>    <b>     <font color=\"#FF6600\">送二季之江東</font>    </b>    <br />    初發強中作，題詩與惠連。多慚一日長，不及二龍賢。    <br />    西塞當中路，南風欲進船。雲峰出遠海，帆影掛清川。    <br />    禹穴藏書地，匡山種杏田。此行俱有適，遲爾早歸旋。   </p>   <p>    <b>     <font color=\"#FF6600\">江西送友人之羅浮</font>    </b>    <br />    桂水分五嶺，衡山朝九疑。鄉關渺安西，流浪將何之。    <br />    素色愁明湖，秋渚晦寒姿。疇昔紫芳意，已過黃發期。    <br />    君王縱疏散，雲壑借巢夷。爾去之羅浮，我還憩峨眉。    <br />    中闊道萬里，霞月遙相思。如尋楚狂子，瓊樹有芳枝。   </p>   <p>    <b>     <font color=\"#FF6600\">宣州謝脁樓餞別校書叔雲（一作倍侍御叔華登樓歌）</font>    </b>    <br />    棄我去者昨日之日不可留，亂我心者今日之日多煩憂。    <br />    長風萬里送秋雁，對此可以酣高樓。蓬萊文章建安骨，中間小謝又清發。    <br />    俱懷逸興壯思飛，欲上青天覽日月。抽刀斷水水更流，舉懷銷愁愁更愁。    <br />    人生在世不稱意，明朝散髮弄扁舟。   </p>   <p>    <b>     <font color=\"#FF6600\">宣城送劉副使入秦</font>    </b>    <br />    君即劉越石，雄豪冠當時。淒清橫吹曲，慷慨扶風詞。    <br />    虎嘯俟騰躍，雞鳴遭亂離。千金市駿馬，萬里逐王師。    <br />    結交樓煩將，侍從羽林兒。統兵捍吳越，豺虎不敢窺。    <br />    大勳竟莫敘，已過秋風吹。秉鉞有季公，凜然負英姿。    <br />    寄深且戎幕，望重必台司。感激一然諾，縱橫兩無疑。    <br />    伏奏歸北闕，鳴騶忽西馳。列將咸出祖，英僚惜分離。    <br />    斗酒滿四筵，歌嘯宛溪湄。君攜東山妓，我詠北門詩。    <br />    貴賤交不易，恐傷中園葵。昔贈紫騮駒，今傾白玉卮。    <br />    同歡萬斛酒，未足解相思。此別又千里，秦吳渺天涯。    <br />    月明關山苦，水劇隴頭悲。借問幾時還，春風入黃池。    <br />    無令長相憶，折斷綠楊枝。   </p>   <p>    <b>     <font color=\"#FF6600\">涇川送族弟錞</font>    </b>    <br />    涇川三百里，若耶羞見之。錦石照碧山，兩邊白鷺鷥。    <br />    佳境千萬曲，客行無歇時。上有琴高水，下有陵陽祠。    <br />    仙人不見我，明月空相知。問我何事來，盧敖結幽期。    <br />    蓬山振雄筆，繡服揮清詞。江湖發秀色，草木含榮滋。    <br />    置酒送惠連，吾家稱白眉。愧無海嶠作，敢闕河梁詩。    <br />    見爾復幾朝，俄然告將離。中流漾彩鷁，列岸叢金羈。    <br />    歎息蒼梧鳳，分棲瓊樹枝。清晨各飛去，飄落天南垂。    <br />    望極落日盡，秋深暝猿悲。寄情與流水，但有長相思。   </p>   <p>    <b>     <font color=\"#FF6600\">五松山送殷淑</font>    </b>    <br />    秀色發江左，風流奈若何。仲文了不還，獨立揚清波。    <br />    載酒五松山，頹然白雲歌。中天度落月，萬里遙相過。    <br />    撫酒惜此月，流光畏蹉跎。明日別離去，連峰郁嵯峨。   </p>   <p>    <b>     <font color=\"#FF6600\">送崔氏昆季之金陵（一作秋夜崔八丈水亭送別）</font>    </b>    <br />    放歌倚東樓，行子期曉發。秋風渡江來，吹落山上月。    <br />    主人出美酒，滅燭延清光。二崔向金陵，安得不盡觴。    <br />    水客弄歸棹，雲帆捲輕霜。扁舟敬亭下，五兩先飄揚。    <br />    峽石入水花，碧流日更長。思君無歲月，西笑阻河梁。   </p>   <p>    <b>     <font color=\"#FF6600\">登黃山凌歊台送族弟溧陽尉濟充泛舟赴華陰（得齊字）</font>    </b>    <br />    鸞乃鳳之族，翱翔紫雲霓。文章輝五色，雙在瓊樹棲。    <br />    一朝各飛去，鳳與鸞俱啼。炎赫五月中，朱曦爍河堤。    <br />    爾從泛舟役，使我心魂淒。秦地無碧草，南雲喧鼓鼙。    <br />    君王減玉膳，早起思鳴雞。漕引救關輔，疲人免塗泥。    <br />    宰相作霖雨，農夫得耕犁。靜者伏草間，群才滿金閨。    <br />    空手無壯士，窮居使人低。送君登黃山，長嘯倚天梯。    <br />    小舟若鳧雁，大舟若鯨鯢。開帆散長風，舒卷與雲齊。    <br />    日入牛渚晦，蒼然夕煙迷。相思定何許，杳在洛陽西。   </p>   <p>    <b>     <font color=\"#FF6600\">送儲邕之武昌</font>    </b>    <br />    黃鶴西樓月，長江萬里情。春風三十度，空憶武昌城。    <br />    送爾難為別，銜杯惜未傾。湖連張樂地，山逐泛舟行。    <br />    諾為楚人重，詩傳謝脁清。滄浪吾有曲，寄入棹歌聲。   </p>   <p>    <b>     <font color=\"#FF6600\">酬談少府</font>    </b>    <br />    一尉居倏忽，梅生有仙骨。三事或可羞，匈奴哂千秋。    <br />    壯心屈黃綬，浪跡寄滄洲。昨觀荊峴作，如從雲漢遊。    <br />    老夫當暮矣，蹀足懼驊騮。   </p>   <p>    <b>     <font color=\"#FF6600\">酬宇文少府見贈桃竹書筒</font>    </b>    <br />    桃竹書筒綺繡文，良工巧妙稱絕群。靈心圓映三江月，彩質疊成五色雲。    <br />    中藏寶訣峨眉去，千里提攜長憶君。   </p>   <p>    <b>     <font color=\"#FF6600\">五月東魯行，答汶上君（一作翁）</font>    </b>    <br />    五月梅始黃，蠶凋桑柘空。魯人重織作，機杼鳴簾櫳。    <br />    顧余不及仕，學劍來山東。舉鞭訪前途，獲笑汶上翁。    <br />    下愚忽壯士，未足論窮通。我以一箭書，能取聊城功。    <br />    終然不受賞，羞與時人同。西歸去直道，落日昏陰虹。    <br />    此去爾勿言，甘心為轉蓬。   </p>   <p>    <b>     <font color=\"#FF6600\">早秋單父南樓酬竇公衡</font>    </b>    <br />    白露見日滅，紅顏隨霜凋。別君若俯仰，春芳辭秋條。    <br />    泰山嵯峨夏雲在，疑是白波漲東海。散為飛雨川上來，遙帷卻捲清浮埃。    <br />    知君獨坐青軒下，此時結念同所懷。我閉南樓看道書，幽簾清寂在仙居。    <br />    曾無好事來相訪，賴爾高文一起予。   </p>   <p>    <b>     <font color=\"#FF6600\">山中問答</font>    </b>    <br />    問余何意棲碧山，笑而不答心自閒。桃花流水窅然去，別有天地非人間。   </p>   <p>    <b>     <font color=\"#FF6600\">答友人贈烏紗帽</font>    </b>    <br />    領得烏紗帽，全勝白接    <a target=\"_blank\" href=\"http://140.111.1.40/yitic/frc/frc10527.htm\">●</a>。山人不照鏡，稚子道相宜。   </p>   <p>    <b>     <font color=\"#FF6600\">酬張司馬贈墨</font>    </b>    <br />    上黨碧松煙，夷陵丹砂末。蘭麝凝珍墨，精光乃堪掇。    <br />    黃頭奴子雙鴉鬟，錦囊養之懷袖間。今日贈予蘭亭去，興來灑筆會稽山。   </p>   <p>    <b>     <font color=\"#FF6600\">答湖州迦葉司馬問白是何人</font>    </b>    <br />    青蓮居士謫仙人，酒肆藏名三十春。湖州司馬何須問，金粟如來是後身。   </p>   <p>    <b>     <font color=\"#FF6600\">答長安崔少府叔封遊終南翠微寺太宗皇帝金沙泉見寄</font>    </b>    <br />    河伯見海若，傲然誇秋水。小物昧遠圖，寧知通方士。    <br />    多君紫霄意，獨往蒼山裡。地古寒雲深，巖高長風起。    <br />    初登翠微嶺，復憩金沙泉。踐苔朝霜滑，弄波夕月圓。    <br />    飲彼石下流，結蘿宿溪煙。鼎湖夢淥水，龍駕空茫然。    <br />    早行子午關，卻登山路遠。拂琴聽霜猿，滅燭乃星飯。    <br />    人煙無明異，鳥道絕往返。攀崖倒青天，下視白日晚。    <br />    既過石門隱，還唱石潭歌。涉雪搴紫芳，濯纓想清波。    <br />    此人不可見，此地君自過。為余謝風泉，其如幽意何。   </p>   <p>    <b>     <font color=\"#FF6600\">酬崔五郎中</font>    </b>    <br />    朔雲橫高天，萬里起秋色。壯士心飛揚，落日空歎息。    <br />    長嘯出原野，凜然寒風生。幸遭聖明時，功業猶未成。    <br />    奈何懷良圖，鬱悒獨愁坐。杖策尋英豪，立談乃知我。    <br />    崔公生民秀，緬邈青雲姿。製作參造化，託諷含神祇。    <br />    海岳尚可傾，吐諾終不移。是時霜飆寒，逸興臨華池。    <br />    起舞拂長劍，四座皆揚眉。因得窮歡情，贈我以新詩。    <br />    又結汗漫期，九垓遠相待。舉身憩蓬壺，濯足弄滄海。    <br />    從此凌倒景，一去無時還。朝遊明光宮，暮入閶闔關。    <br />    但得長把袂，何必嵩丘山。   </p>   <p>    <b>     <font color=\"#FF6600\">以詩代書答元丹丘</font>    </b>    <br />    青鳥海上來，今朝發何處。口銜雲錦字，與我忽飛去。    <br />    鳥去凌紫煙，書留綺窗前。開緘方一笑，乃是故人傳。    <br />    故人深相勖，憶我勞心曲。離居在咸陽，三見秦草綠。    <br />    置書雙袂間，引領不暫閒。長望杳難見，浮雲橫遠山。   </p>   <p>    <b>     <font color=\"#FF6600\">金門答蘇秀才</font>    </b>    <br />    君還石門日，朱火始改木。春草如有情，山中尚含綠。    <br />    折芳愧遙憶，永路當日勖。遠見故人心，平生以此足。    <br />    巨海納百川，麟閣多才賢。獻書入金闕，酌醴奉瓊筵。    <br />    屢忝白雲唱，恭聞黃竹篇。恩光照拙薄，雲漢希騰遷。    <br />    銘鼎倘雲遂，扁舟方渺然。我留在金門，君去臥丹壑。    <br />    未果三山期，遙欣一丘樂。玄珠寄象罔，赤水非寥廓。    <br />    願狎東海鷗，共營西山藥。棲巖君寂滅，處世余龍蠖。    <br />    良辰不同賞，永日應閒居。鳥吟簷間樹，花落窗下書。    <br />    緣溪見綠筱，隔岫窺紅蕖。採薇行笑歌，眷我情何已。    <br />    月出石鏡間，松鳴風琴裡。得心自虛妙，外物空頹靡。    <br />    身世如兩忘，從君老煙水。   </p>   <p>    <b>     <font color=\"#FF6600\">酬坊州王司馬與閻正字對雪見贈</font>    </b>    <br />    遊子東南來，自宛適京國。飄然無心雲，倏忽復西北。    <br />    訪戴昔未偶，尋嵇此相得。愁顏發新歡，終宴敘前識。    <br />    閻公漢庭舊，沈鬱富才力。價重銅龍樓，聲高重門側。    <br />    寧期此相遇，華館陪遊息。積雪明遠峰，寒城鎖春色。    <br />    主人蒼生望，假我青雲翼。風水如見資，投竿佐皇極。   </p>   <p>    <b>     <font color=\"#FF6600\">酬中都小吏攜斗酒雙魚於逆旅見贈</font>    </b>    <br />    魯酒若琥珀，汶魚紫錦鱗。山東豪吏有俊氣，手攜此物贈遠人。    <br />    意氣相傾兩相顧，斗酒雙魚表情素。雙鰓呀呷鰭鬣張，蹳剌銀盤欲飛去。    <br />    呼兒拂幾霜刃揮，紅肌花落白雪霏。為君下箸一餐飽，醉著金鞍上馬歸。   </p>   <p>    <b>     <font color=\"#FF6600\">酬張卿夜宿南陵見贈</font>    </b>    <br />    月出魯城東，明如天上雪。魯女驚莎雞，鳴機應秋節。    <br />    當君相思夜，火落金風高。河漢掛戶牖，欲濟無輕舠。    <br />    我昔辭林丘，雲龍忽相見。客星動太微，朝去洛陽殿。    <br />    爾來得茂彥，七葉仕漢餘。身為下邳客，家有圯橋書。    <br />    傅說未夢時，終當起巖野。萬古騎辰星，光輝照天下。    <br />    與君各未遇，長策委蒿萊。寶刀隱玉匣，銹澀空莓苔。    <br />    遂令世上愚，輕我土與灰。一朝攀龍去，蛙黽安在哉。    <br />    故山定有酒，與爾傾金罍。   </p>   <p>    <b>     <font color=\"#FF6600\">酬岑勳見尋就元丹丘對酒相待，以詩見招</font>    </b>    <br />    黃鶴東南來，寄書寫心曲。倚鬆開其緘，憶我腸斷續。    <br />    不以千里遙，命駕來相招。中逢元丹丘，登嶺宴碧霄。    <br />    對酒忽思我，長嘯臨清飆。蹇予未相知，茫茫綠雲垂。    <br />    俄然素書及，解此長渴饑。策馬望山月，途窮造階墀。    <br />    喜茲一會面，若睹瓊樹枝。憶君我遠來，我歡方速至。    <br />    開顏酌美酒，樂極忽成醉。我情既不淺，君意方亦深。    <br />    相知兩相得，一顧輕千金。且向山客笑，與君論素心。   </p>   <p>    <b>     <font color=\"#FF6600\">答從弟幼成過西園見贈</font>    </b>    <br />    一身自瀟灑，萬物何囂喧。拙薄謝明時，棲閒歸故園。    <br />    二季過舊壑，四鄰馳華軒。衣劍照松宇，賓徒光石門。    <br />    山童薦珍果，野老開芳樽。上陳樵漁事，下敘農圃言。    <br />    昨來荷花滿，今見蘭苕繁。一笑復一歌，不知夕景昏。    <br />    醉罷同所樂，此情難具論。   </p>   <p>    <b>     <font color=\"#FF6600\">酬王補闕惠翼莊廟宋丞泚贈別</font>    </b>    <br />    學道三千春，自言羲和人。軒蓋宛若夢，雲松長相親。    <br />    偶將二公合，復與三山鄰。喜結海上契，自為天外賓。    <br />    鸞翮我先鎩，龍性君莫馴。樸散不尚古，時訛皆失真。    <br />    勿踏荒溪坡，朅來浩然津。薜帶何辭楚，桃源堪避秦。    <br />    世迫且離別，心在期隱淪。酬贈非炯誡，永言銘佩紳。   </p>   <p>    <b>     <font color=\"#FF6600\">酬裴侍御對雨感時見贈</font>    </b>    <br />    雨色秋來寒，風嚴清江爽。孤高繡衣人，瀟灑青霞賞。    <br />    平生多感激，忠義非外獎。禍連積怨生，事及徂川往。    <br />    楚邦有壯士，鄢郢翻掃蕩。申包哭秦庭，泣血將安仰。    <br />    鞭屍辱已及，堂上羅宿莽。頗似今之人，蟊賊陷忠讜。    <br />    渺然一水隔，何由稅歸鞅。日夕聽猿怨，懷賢盈夢想。   </p>   <p>    <b>     <font color=\"#FF6600\">酬崔侍御（一本此下有成甫二字）</font>    </b>    <br />    嚴陵不從萬乘遊，歸臥空山釣碧流。自是客星辭帝座，元非太白醉揚州。   </p>   <p>    <b>     <font color=\"#FF6600\">玩月金陵城西孫楚酒樓達曙歌吹日晚乘醉…訪崔四侍御</font>    </b>    <br />    昨玩西城月，青天垂玉鉤。朝沽金陵酒，歌吹孫楚樓。    <br />    忽憶繡衣人，乘船往石頭。草裹烏紗巾，倒被紫綺裘。    <br />    兩岸拍手笑，疑是王子猷。酒客十數公，崩騰醉中流。    <br />    謔浪棹海客，喧呼傲陽侯。半道逢吳姬，捲簾出揶揄。    <br />    我憶君到此，不知狂與羞。一月一見君，三杯便回橈。    <br />    捨舟共連袂，行上南渡橋。興發歌綠水，秦客為之搖。    <br />    雞鳴復相招，清宴逸雲霄。贈我數百字，字字凌風飆。    <br />    繫之衣裘上，相憶每長謠。   </p>   <p>    <b>     <font color=\"#FF6600\">江上答崔宣城</font>    </b>    <br />    太華三芙蓉，明星玉女峰。尋仙下西嶽，陶令忽相逢。    <br />    問我將何事，湍波歷幾重。貂裘非季子，鶴氅似王恭。    <br />    謬忝燕台召，而陪郭隗蹤。水流知入海，雲去或從龍。    <br />    樹繞蘆洲月，山鳴鵲鎮鐘。還期如可訪，台嶺蔭長松。   </p>   <p>    <b>     <font color=\"#FF6600\">答族侄僧中孚贈玉泉仙人掌茶</font>    </b>    <br />    常聞玉泉山，山洞多乳窟。仙鼠如白鴉，倒懸清溪月。    <br />    茗生此中石，玉泉流不歇。根柯灑芳津，采服潤肌骨。    <br />    叢老捲綠葉，枝枝相接連。曝成仙人掌，似拍洪崖肩。    <br />    舉世未見之，其名定誰傳。宗英乃禪伯，投贈有佳篇。    <br />    清鏡燭無鹽，顧慚西子妍。朝坐有餘興，長吟播諸天。   </p>   <p>    <b>     <font color=\"#FF6600\">酬裴侍御留岫師彈琴見寄</font>    </b>    <br />    君同鮑明遠，邀彼休上人。鼓琴亂白雪，秋變江上春。    <br />    瑤草綠未衰，攀翻寄情親。相思兩不見，流淚空盈巾。   </p>   <p>    <b>     <font color=\"#FF6600\">張相公出鎮荊州尋除太子詹事余時流夜郎…詩余答以此詩</font>    </b>    <br />    張衡殊不樂，應有四愁詩。慚君錦繡段，贈我慰相思。    <br />    鴻鵠復矯翼，鳳凰憶故池。榮樂一如此，商山老紫芝。   </p>   <p>    <b>     <font color=\"#FF6600\">醉後答丁十八以詩譏余捶碎黃鶴樓（此詩楊慎云是偽作）</font>    </b>    <br />    黃鶴高樓已捶碎，黃鶴仙人無所依。黃鶴上天訴玉帝，卻放黃鶴江南歸。    <br />    神明太守再雕飾，新圖粉壁還芳菲。一州笑我為狂客，少年往往來相譏。    <br />    君平簾下誰家子，云是遼東丁令威。作詩調我驚逸興，白雲繞筆窗前飛。    <br />    待取明朝酒醒罷，與君爛漫尋春暉。   </p>   <p>    <b>     <font color=\"#FF6600\">答裴侍御先行至石頭驛以書見招，期月滿泛洞庭</font>    </b>    <br />    君至石頭驛，寄書黃鶴樓。開緘識遠意，速此南行舟。    <br />    風水無定准，湍波或滯留。憶昨新月生，西簷若瓊鉤。    <br />    今來何所似，破鏡懸清秋。恨不三五明，平湖泛澄流。    <br />    此歡竟莫遂，狂殺王子猷。巴陵定遙遠，持贈解人憂。   </p>   <p>    <b>     <font color=\"#FF6600\">答高山人兼呈權、顧二侯</font>    </b>    <br />    虹霓掩天光，哲後起康濟。應運生夔龍，開元掃氛翳。    <br />    太微廓金鏡，端拱清遐裔。輕塵集嵩岳，虛點盛明意。    <br />    謬揮紫泥詔，獻納青雲際。讒惑英主心，恩疏佞臣計。    <br />    彷徨庭闕下，歎息光陰逝。未作仲宣詩，先流賈生涕。    <br />    掛帆秋江上，不為雲羅制。山海向東傾，百川無盡勢。    <br />    我於鴟夷子，相去千餘歲。運闊英達稀，同風遙執袂。    <br />    登艫望遠水，忽見滄浪枻。高士何處來，虛舟渺安繫。    <br />    衣貌本淳古，文章多佳麗。延引故鄉人，風義未淪替。    <br />    顧侯達語默，權子識通蔽。曾是無心雲，俱為此留滯。    <br />    雙萍易飄轉，獨鶴思凌歷。明晨去瀟湘，共謁蒼梧帝。   </p>   <p>    <b>     <font color=\"#FF6600\">答杜秀才五松見贈（五松山在南陵銅坑西五六里）</font>    </b>    <br />    昔獻長楊賦，天開雲雨歡。當時待詔承明里，皆道揚雄才可觀。    <br />    敕賜飛龍二天馬，黃金絡頭白玉鞍。浮雲蔽日去不返，總為秋風摧紫蘭。    <br />    角巾東出商山道，採秀行歌詠芝草。路逢園綺笑向人，兩君解來一何好。    <br />    聞道金陵龍虎盤，還同謝脁望長安。千峰夾水向秋浦，五松名山當夏寒。    <br />    銅井炎爐歊九天，赫如鑄鼎荊山前。陶公矍鑠呵赤電，回祿睢盱揚紫煙。    <br />    此中豈是久留處，便欲燒丹從列仙。愛聽松風且高臥，颼颼吹盡炎氛過。    <br />    登崖獨立望九州，陽春欲奏誰相和。聞君往年遊錦城，章仇尚書倒屣迎。    <br />    飛箋絡繹奏明主，天書降問回恩榮。骯髒不能就珪組，至今空揚高蹈名。    <br />    夫子工文絕世奇，五松新作天下推。    <br />    吾非謝尚邀彥伯，異代風流各一時，一時相逢樂在今。    <br />    袖拂白雲開素琴，彈為三峽流泉音。從茲一別武陵去，去後桃花春水深。   </p>   <p>    <b>     <font color=\"#FF6600\">至陵陽山登天柱石，酬韓侍御見招隱黃山</font>    </b>    <br />    韓眾騎白鹿，西往華山中。玉女千餘人，相隨在雲空。    <br />    見我傳秘訣，精誠與天通。何意到陵陽，遊目送飛鴻。    <br />    天子昔避狄，與君亦乘驄。擁兵五陵下，長策遏胡戎。    <br />    時泰解繡衣，脫身若飛蓬。鸞鳳翻羽翼，啄粟坐樊籠。    <br />    海鶴一笑之，思歸向遼東。黃山過石柱，巘崿上攢叢。    <br />    因巢翠玉樹，忽見浮丘公。又引王子喬，吹笙舞松風。    <br />    朗詠紫霞篇，請開蕊珠宮。步綱繞碧落，倚樹招青童。    <br />    何日可攜手，遺形入無窮。   </p>   <p>    <b>     <font color=\"#FF6600\">酬崔十五見招</font>    </b>    <br />    爾有鳥跡書，相招琴溪飲。手跡尺素中，如天落雲錦。    <br />    讀罷向空笑，疑君在我前。長吟字不滅，懷袖且三年。   </p>   <p>    <b>     <font color=\"#FF6600\">答王十二寒夜獨酌有懷（此詩蕭士贇云是偽作）</font>    </b>    <br />    昨夜吳中雪，子猷佳興發。萬里浮雲捲碧山，青天中道流孤月。    <br />    孤月滄浪河漢清，北斗錯落長庚明。懷余對酒夜霜白，玉床金井水崢嶸。    <br />    人生飄忽百年內，且須酣暢萬古情。    <br />    君不能狸膏金距學鬥雞，坐令鼻息吹虹霓。    <br />    君不能學哥舒橫行青海夜帶刀，西屠石堡取紫袍。    <br />    吟詩作賦北窗裡，萬言不直一杯水。世人聞此皆掉頭，有如東風射馬耳。    <br />    魚目亦笑我，請與明月同。驊騮拳跼不能食，蹇驢得志鳴春風。    <br />    折楊皇華合流俗，晉君聽琴枉清角。巴人誰肯和陽春。楚地由來賤奇璞。    <br />    黃金散盡交不成，白首為儒身被輕。一談一笑失顏色，蒼蠅貝錦喧謗聲。    <br />    曾參豈是殺人者，讒言三及慈母驚。與君論心握君手，榮辱於余亦何有。    <br />    孔聖猶聞傷鳳麟，董龍更是何雞狗。一生傲岸苦不諧，恩疏媒勞志多乖。    <br />    嚴陵高揖漢天子，何必長劍拄頤事玉階。達亦不足貴，窮亦不足悲。    <br />    韓信羞將絳灌比，禰衡恥逐屠沽兒。君不見李北海，英風豪氣今何在。    <br />    君不見裴尚書，土墳三尺蒿棘居。少年早欲五湖去，見此彌將鐘鼎疏。   </p>   <p>    <b>     <font color=\"#FF6600\">遊南陽白水登石激作</font>    </b>    <br />    朝涉白水源，暫與人俗疏。島嶼佳境色，江天涵清虛。    <br />    目送去海雲，心閒遊川魚。長歌盡落日，乘月歸田廬。   </p>   <p>    <b>     <font color=\"#FF6600\">遊南陽清泠泉</font>    </b>    <br />    惜彼落日暮，愛此寒泉清。西輝逐流水，蕩漾遊子情。    <br />    空歌望雲月，曲盡長松聲。   </p>   <p>    <b>     <font color=\"#FF6600\">尋魯城北范居士失道落蒼耳中見范置酒摘蒼耳作</font>    </b>    <br />    雁度秋色遠，日靜無雲時。客心不自得，浩漫將何之。    <br />    忽憶范野人，閒園養幽姿。茫然起逸興，但恐行來遲。    <br />    城壕失往路，馬首迷荒陂。不惜翠雲裘，遂為蒼耳欺。    <br />    入門且一笑，把臂君為誰。酒客愛秋蔬，山盤薦霜梨。    <br />    他筵不下箸，此席忘朝饑。酸棗垂北郭，寒瓜蔓東籬。    <br />    還傾四五酌，自詠猛虎詞。近作十日歡，遠為千載期。    <br />    風流自簸蕩，謔浪偏相宜。酣來上馬去，卻笑高陽池。   </p>   <p>    <b>     <font color=\"#FF6600\">東魯門泛舟二首</font>    </b>    <br />    日落沙明天倒開，波搖石動水縈迴。輕舟泛月尋溪轉，疑是山陰雪後來。   </p>   <p>水作青龍盤石堤，桃花夾岸魯門西。若教月下乘舟去，何啻風流到剡溪。</p>   <p>    <b>     <font color=\"#FF6600\">秋獵孟諸夜歸，置酒單父東樓觀妓</font>    </b>    <br />    傾暉速短炬，走海無停川。冀餐圓丘草，欲以還頹年。    <br />    此事不可得，微生若浮煙。駿髮跨名駒，雕弓控鳴弦。    <br />    鷹豪魯草白，狐兔多肥鮮。邀遮相馳逐，遂出城東田。    <br />    一掃四野空，喧呼鞍馬前。歸來獻所獲，炮炙宜霜天。    <br />    出舞兩美人，飄颻若雲仙。留歡不知疲，清曉方來旋。   </p>   <p>    <b>     <font color=\"#FF6600\">遊泰山六首（天寶元年四月從故御道上泰山）</font>    </b>    <br />    四月上泰山，石屏御道開。六龍過萬壑，澗谷隨縈迴。    <br />    馬跡繞碧峰，於今滿青苔。飛流灑絕巘，水急松聲哀。    <br />    北眺崿嶂奇，傾崖向東摧。洞門閉石扇，地底興雲雷。    <br />    登高望蓬瀛，想像金銀台。天門一長嘯，萬里清風來。    <br />    玉女四五人，飄颻下九垓。含笑引素手，遺我流霞杯。    <br />    稽首再拜之，自愧非仙才。曠然小宇宙，棄世何悠哉。   </p>   <p>清曉騎白鹿，直上天門山。山際逢羽人，方瞳好容顏。    <br />    捫蘿欲就語，卻掩青雲關。遺我鳥跡書，飄然落巖間。    <br />    其字乃上古，讀之了不閒。感此三歎息，從師方未還。   </p>   <p>平明登日觀，舉手開雲關。精神四飛揚，如出天地間。    <br />    黃河從西來，窈窕入遠山。憑崖攬八極，目盡長空閒。    <br />    偶然值青童，綠髮雙雲鬟。笑我晚學仙，蹉跎凋朱顏。    <br />    躊躇忽不見，浩蕩難追攀。   </p>   <p>清齋三千日，裂素寫道經。吟誦有所得，眾神衛我形。    <br />    雲行信長風，颯若羽翼生。攀崖上日觀，伏檻窺東暝。    <br />    海色動遠山，天雞已先鳴。銀台出倒景，白浪翻長鯨。    <br />    安得不死藥，高飛向蓬瀛。   </p>   <p>日觀東北傾，兩崖夾雙石。海水落眼前，天光遙空碧。    <br />    千峰爭攢聚，萬壑絕凌歷。緬彼鶴上仙，去無雲中跡。    <br />    長松入雲漢，遠望不盈尺。山花異人間，五月雪中白。    <br />    終當遇安期，於此煉玉液。   </p>   <p>朝飲王母池，暝投天門關。獨抱綠綺琴，夜行青山間。    <br />    山明月露白，夜靜松風歇。仙人遊碧峰，處處笙歌發。    <br />    寂靜娛清暉，玉真連翠微。想像鸞鳳舞，飄颻龍虎衣。    <br />    捫天摘匏瓜，恍惚不憶歸。舉手弄清淺，誤攀織女機。    <br />    明晨坐相失，但見五雲飛。   </p>   <p>    <b>     <font color=\"#FF6600\">秋夜與劉碭山泛宴喜亭池</font>    </b>    <br />    明宰試舟楫，張燈宴華池。文招梁苑客，歌動郢中兒。    <br />    月色望不盡，空天交相宜。令人欲泛海，只待長風吹。   </p>   <p>    <b>     <font color=\"#FF6600\">攜妓登梁王棲霞山孟氏桃園中</font>    </b>    <br />    碧草已滿地，柳與梅爭春。謝公自有東山妓，金屏笑坐如花人。    <br />    今日非昨日，明日還復來。白髮對綠酒，強歌心已摧。    <br />    君不見梁王池上月，昔照梁王樽酒中。梁王已去明月在，黃鸝愁醉啼春風。    <br />    分明感激眼前事，莫惜醉臥桃園東。   </p>   <p>    <b>     <font color=\"#FF6600\">與從侄杭州刺史良遊天竺寺</font>    </b>    <br />    掛席凌蓬丘，觀濤憩樟樓。三山動逸興，五馬同遨遊。    <br />    天竺森在眼，松風颯驚秋。覽雲測變化，弄水窮清幽。    <br />    疊嶂隔遙海，當軒寫歸流。詩成傲雲月，佳趣滿吳洲。   </p>   <p>    <b>     <font color=\"#FF6600\">同友人舟行遊台越作</font>    </b>    <br />    楚臣傷江楓，謝客拾海月。懷沙去瀟湘，掛席泛溟渤。    <br />    蹇予訪前跡，獨往造窮發。古人不可攀，去若浮雲沒。    <br />    願言弄倒景，從此煉真骨。華頂窺絕溟，蓬壺望超忽。    <br />    不知青春度，但怪綠芳歇。空持釣鰲心，從此謝魏闕。   </p>   <p>    <b>     <font color=\"#FF6600\">下終南山過斛斯山人宿置酒</font>    </b>    <br />    暮從碧山下，山月隨人歸。卻顧所來徑，蒼蒼橫翠微。    <br />    相攜及田家，童稚開荊扉。綠竹入幽徑，青蘿拂行衣。    <br />    歡言得所憩，美酒聊共揮。長歌吟松風，曲盡河星稀。    <br />    我醉君復樂，陶然共忘機。   </p>   <p>    <b>     <font color=\"#FF6600\">朝下過盧郎中敘舊遊</font>    </b>    <br />    君登金華省，我入銀台門。幸遇聖明主，俱承雲雨恩。    <br />    復此休浣時，閒為疇昔言。卻話山海事，宛然林壑存。    <br />    明湖思曉月，疊嶂憶清猿。何由返初服，田野醉芳樽。   </p>   <p>    <b>     <font color=\"#FF6600\">侍從遊宿溫泉宮作</font>    </b>    <br />    羽林十二將，羅列應星文。霜仗懸秋月，霓旌捲夜雲。    <br />    嚴更千戶肅，清樂九天聞。日出瞻佳氣，蔥蔥繞聖君。   </p>   <p>    <b>     <font color=\"#FF6600\">邯鄲南亭觀妓</font>    </b>    <br />    歌鼓燕趙兒，魏姝弄鳴絲。粉色艷日彩，舞袖拂花枝。    <br />    把酒顧美人，請歌邯鄲詞。清箏何繚繞，度曲綠雲垂。    <br />    平原君安在，科斗生古池。座客三千人，於今知有誰。    <br />    我輩不作樂，但為後代悲。   </p>   <p>    <b>     <font color=\"#FF6600\">春日遊羅敷潭</font>    </b>    <br />    行歌入谷口，路盡無人躋。攀崖度絕壑，弄水尋回溪。    <br />    雲從石上起，客到花間迷。淹留未盡興，日落群峰西。   </p>   <p>    <b>     <font color=\"#FF6600\">春陪商州裴使君遊石娥溪（時欲東歸遂有此贈）</font>    </b>    <br />    裴公有仙標，拔俗數千丈。澹蕩滄洲雲，飄颻紫霞想。    <br />    剖竹商洛間，政成心已閒。蕭條出世表，冥寂閉玄關。    <br />    我來屬芳節，解榻時相悅。褰帷對雲峰，揚袂指松雪。    <br />    暫出東城邊，遂遊西巖前。橫天聳翠壁，噴壑鳴紅泉。    <br />    尋幽殊未歇，愛此春光發。溪傍饒名花，石上有好月。    <br />    命駕歸去來，露華生翠苔。淹留惜將晚，復聽清猿哀。    <br />    清猿斷人腸，遊子思故鄉。明發首東路，此歡焉可忘。   </p>   <p>    <b>     <font color=\"#FF6600\">陪從祖濟南太守泛鵲山湖三首</font>    </b>    <br />    初謂鵲山近，寧知湖水遙。此行殊訪戴，自可緩歸橈。    <br />    <br />    湖闊數千里，湖光搖碧山。湖西正有月，獨送李膺還。    <br />    <br />    水入北湖去，舟從南浦回。遙看鵲山轉，卻似送人來。   </p>   <p>    <b>     <font color=\"#FF6600\">春日陪楊江寧及諸官宴北湖感古作</font>    </b>    <br />    昔聞顏光祿，攀龍宴京湖。樓船入天鏡，帳殿開雲衢。    <br />    君王歌大風，如樂豐沛都。延年獻佳作，邈與詩人俱。    <br />    我來不及此，獨立鍾山孤。楊宰穆清風，芳聲騰海隅。    <br />    英僚滿四座，粲若瓊林敷。鷁首弄倒景，蛾眉綴明珠。    <br />    新弦採梨園，古舞嬌吳歈。曲度繞雲漢，聽者皆歡娛。    <br />    雞棲何嘈嘈，沿月沸笙竽。古之帝宮苑，今乃人樵蘇。    <br />    感此勸一觴，願君覆瓢壺。榮盛當作樂，無令後賢吁。   </p>   <p>    <b>     <font color=\"#FF6600\">宴鄭參卿山池</font>    </b>    <br />    爾恐碧草晚，我畏朱顏移。愁看楊花飛，置酒正相宜。    <br />    歌聲送落日，舞影回清池。今夕不盡杯，留歡更邀誰。   </p>   <p>    <b>     <font color=\"#FF6600\">遊謝氏山亭</font>    </b>    <br />    淪老臥江海，再歡天地清。病閒久寂寞，歲物徒芬榮。    <br />    借君西池遊，聊以散我情。掃雪松下去，捫蘿石道行。    <br />    謝公池塘上，春草颯已生。花枝拂人來，山鳥向我鳴。    <br />    田家有美酒，落日與之傾。醉罷弄歸月，遙欣稚子迎。   </p>   <p>    <b>     <font color=\"#FF6600\">把酒問月（故人賈淳令予問之）</font>    </b>    <br />    青天有月來幾時，我今停杯一問之。人攀明月不可得，月行卻與人相隨。    <br />    皎如飛鏡臨丹闕，綠煙滅盡清輝發。但見宵從海上來，寧知曉向雲間沒。    <br />    白兔搗藥秋復春，嫦娥孤棲與誰鄰。今人不見古時月，今月曾經照古人。    <br />    古人今人若流水，共看明月皆如此。唯願當歌對酒時，月光長照金樽裡。   </p>   <p>    <b>     <font color=\"#FF6600\">同族侄評事黯遊昌禪師山池二首</font>    </b>    <br />    遠公愛康樂，為我開禪關。蕭然松石下，何異清涼山。    <br />    花將色不染，水與心俱閒。一坐度小劫，觀空天地間。   </p>   <p>客來花雨際，秋水落金池。片石寒青錦，疏楊掛綠絲。    <br />    高僧拂玉柄，童子獻霜梨。惜去愛佳景，煙蘿欲暝時。   </p>   <p>    <b>     <font color=\"#FF6600\">金陵鳳凰台置酒</font>    </b>    <br />    置酒延落景，金陵鳳凰台。長波寫萬古，心與雲俱開。    <br />    借問往昔時，鳳凰為誰來。鳳凰去已久，正當今日回。    <br />    明君越羲軒，天老坐三台。豪士無所用，彈弦醉金罍。    <br />    東風吹山花，安可不盡杯。六帝沒幽草，深宮冥綠苔。    <br />    置酒勿復道，歌鐘但相催。   </p>   <p>    <b>     <font color=\"#FF6600\">秋浦清溪雪夜對酒，客有唱山鷓鴣者</font>    </b>    <br />    披君貂襜褕，對君白玉壺。雪花酒上滅，頓覺夜寒無。    <br />    客有桂陽至，能吟山鷓鴣。清風動窗竹，越鳥起相呼。    <br />    持此足為樂，何煩笙與竽。   </p>   <p>    <b>     <font color=\"#FF6600\">與周剛清溪玉鏡潭宴別（潭在秋浦桃樹陂下余新名此潭）</font>    </b>    <br />    康樂上官去，永嘉遊石門。江亭有孤嶼，千載跡猶存。    <br />    我來遊秋浦，三入桃陂源。千峰照積雪，萬壑盡啼猿。    <br />    興與謝公合，文因周子論。掃崖去落葉，席月開清樽。    <br />    溪當大樓南，溪水正南奔。回作玉鏡潭，澄明洗心魂。    <br />    此中得佳境，可以絕囂喧。清夜方歸來，酣歌出平原。    <br />    別後經此地，為余謝蘭蓀。   </p>   <p>    <b>     <font color=\"#FF6600\">遊秋浦白笴陂二首</font>    </b>    <br />    何處夜行好，月明白笴陂。山光搖積雪，猿影掛寒枝。    <br />    但恐佳景晚，小令歸棹移。人來有清興，及此有相思。   </p>   <p>白笴夜長嘯，爽然溪谷寒。魚龍動陂水，處處生波瀾。    <br />    天借一明月，飛來碧雲端。故鄉不可見，腸斷正西看。   </p>   <p>    <b>     <font color=\"#FF6600\">宴陶家亭子</font>    </b>    <br />    曲巷幽人宅，高門大士家。池開照膽鏡，林吐破顏花。    <br />    綠水藏春日，青軒秘晚霞。若聞絃管妙，金谷不能誇。   </p>   <p>    <b>     <font color=\"#FF6600\">在水軍宴韋司馬樓船觀妓</font>    </b>    <br />    搖曳帆在空，清流順歸風。詩因鼓吹發，酒為劍歌雄。    <br />    對舞青樓妓，雙鬟白玉童。行雲且莫去，留醉楚王宮。   </p>   <p>    <b>     <font color=\"#FF6600\">流夜郎至江夏，陪長史叔及薛明府宴興德寺南閣</font>    </b>    <br />    紺殿橫江上，青山落鏡中。岸回沙不盡，日映水成空。    <br />    天樂流香閣，蓮舟颺晚風。恭陪竹林宴，留醉與陶公。   </p>   <p>    <b>     <font color=\"#FF6600\">泛沔州城南郎官湖</font>    </b>    <br />    張公多逸興，共泛沔城隅。當時秋月好，不減武昌都。    <br />    四座醉清光，為歡古來無。郎官愛此水，因號郎官湖。    <br />    風流若未減，名與此山俱。   </p>   <p>    <b>     <font color=\"#FF6600\">陪侍郎叔遊洞庭醉後三首</font>    </b>    <br />    今日竹林宴，我家賢侍郎。三杯容小阮，醉後發清狂。   </p>   <p>船上齊橈樂，湖心泛月歸。白鷗閒不去，爭拂酒筵飛。</p>   <p>剷卻君山好，平鋪湘水流。巴陵無限酒，醉殺洞庭秋。</p>   <p>    <b>     <font color=\"#FF6600\">夜泛洞庭，尋裴侍御清酌</font>    </b>    <br />    日晚湘水綠，孤舟無端倪。明湖漲秋月，獨泛巴陵西。    <br />    過憩裴逸人，巖居陵丹梯。抱琴出深竹，為我彈鶤雞。    <br />    曲盡酒亦傾，北窗醉如泥。人生且行樂，何必組與珪。   </p>   <p>    <b>     <font color=\"#FF6600\">陪族叔刑部侍郎曄及中書賈舍人至遊洞庭五首</font>    </b>    <br />    洞庭西望楚江分，水盡南天不見雲。日落長沙秋色遠，不知何處弔湘君。   </p>   <p>南湖秋水夜無煙，耐可乘流直上天。且就洞庭賒月色，將船買酒白雲邊。</p>   <p>洛陽才子謫湘川，元禮同舟月下仙。記得長安還欲笑，不知何處是西天。</p>   <p>洞庭湖西秋月輝，瀟湘江北早鴻飛。醉客滿船歌白苧，不知霜露入秋衣。</p>   <p>帝子瀟湘去不還，空餘秋草洞庭間。淡掃明湖開玉鏡，丹青畫出是君山。</p>   <p>    <b>     <font color=\"#FF6600\">楚江黃龍磯南宴楊執戟治樓</font>    </b>    <br />    五月入五洲，碧山對青樓。故人楊執戟，春賞楚江流。    <br />    一見醉漂月，三杯歌棹謳。桂枝攀不盡，他日更相求。   </p>   <p>    <b>     <font color=\"#FF6600\">銅官山醉後絕句</font>    </b>    <br />    我愛銅官樂，千年未擬還。要須回舞袖，拂盡五松山。   </p>   <p>    <b>     <font color=\"#FF6600\">與南陵常贊府遊五松山（山在南陵銅井西五里有古精舍）</font>    </b>    <br />    安石泛溟渤，獨嘯長風還。逸韻動海上，高情出人間。    <br />    靈異可並跡，澹然與世閒。我來五松下，置酒窮躋攀。    <br />    徵古絕遺老，因名五松山。五松何清幽，勝境美沃州。    <br />    蕭颯鳴洞壑，終年風雨秋。響入百泉去，聽如三峽流。    <br />    剪竹掃天花，且從傲吏遊。龍堂若可憩，吾欲歸精修。   </p>   <p>    <b>     <font color=\"#FF6600\">宣城青溪（一作入清溪山）</font>    </b>    <br />    青溪勝桐廬，水木有佳色。山貌日高古，石容天傾側。    <br />    彩鳥昔未名，白猿初相識。不見同懷人，對之空歎息。   </p>   <p>    <b>     <font color=\"#FF6600\">與謝良輔遊涇川陵巖寺</font>    </b>    <br />    乘君素舸泛涇西，宛似雲門對若溪。且從康樂尋山水，何必東遊入會稽。   </p>   <p>    <b>     <font color=\"#FF6600\">遊水西簡鄭明府</font>    </b>    <br />    天宮水西寺，雲錦照東郭。清湍鳴回溪，綠水繞飛閣。    <br />    涼風日瀟灑，幽客時憩泊。五月思貂裘，謂言秋霜落。    <br />    石蘿引古蔓，岸筍開新籜。吟玩空復情，相思爾佳作。    <br />    鄭公詩人秀，逸韻宏寥廓。何當一來遊，愜我雪山諾。   </p>   <p>    <b>     <font color=\"#FF6600\">九日登山</font>    </b>    <br />    淵明歸去來，不與世相逐。為無杯中物，遂偶本州牧。    <br />    因招白衣人，笑酌黃花菊。我來不得意，虛過重陽時。    <br />    題輿何俊發，遂結城南期。築土按響山，俯臨宛水湄。    <br />    胡人叫玉笛，越女彈霜絲。自作英王冑，斯樂不可窺。    <br />    赤鯉湧琴高，白龜道馮夷。靈仙如彷彿，奠酹遙相知。    <br />    古來登高人，今復幾人在。滄洲違宿諾，明日猶可待。    <br />    連山似驚波，合沓出溟海。揚袂揮四座，酩酊安所知。    <br />    齊歌送清揚，起舞亂參差。賓隨落葉散，帽逐秋風吹。    <br />    別後登此台，願言長相思。   </p>   <p>    <b>     <font color=\"#FF6600\">九日</font>    </b>    <br />    今日雲景好，水綠秋山明。攜壺酌流霞，搴菊泛寒榮。    <br />    地遠松石古，風揚絃管清。窺觴照歡顏，獨笑還自傾。    <br />    落帽醉山月，空歌懷友生。   </p>   <p>    <b>     <font color=\"#FF6600\">九日龍山飲</font>    </b>    <br />    九日龍山飲，黃花笑逐臣。醉看風落帽，舞愛月留人。   </p>   <p>    <b>     <font color=\"#FF6600\">九月十日即事</font>    </b>    <br />    昨日登高罷，今朝更舉觴。菊花何太苦，遭此兩重陽。   </p>   <p>    <b>     <font color=\"#FF6600\">陪族叔當塗宰遊化城寺升公清風亭</font>    </b>    <br />    化城若化出，金榜天宮開。疑是海上雲，飛空結樓台。    <br />    升公湖上秀，粲然有辯才。濟人不利己，立俗無嫌猜。    <br />    了見水中月，青蓮出塵埃。閒居清風亭，左右清風來。    <br />    當暑陰廣殿，太陽為徘徊。茗酌待幽客，珍盤薦凋梅。    <br />    飛文何灑落，萬象為之摧。季父擁鳴琴，德聲布雲雷。    <br />    雖遊道林室，亦舉陶潛杯。清樂動諸天，長松自吟哀。    <br />    留歡若可盡，劫石乃成灰。   </p>   <p>    <b>     <font color=\"#FF6600\">登錦城散花樓</font>    </b>    <br />    日照錦城頭，朝光散花樓。金窗夾繡戶，珠箔懸銀鉤。    <br />    飛梯綠雲中，極目散我憂。暮雨向三峽，春江繞雙流。    <br />    今來一登望，如上九天遊。   </p>   <p>    <b>     <font color=\"#FF6600\">登峨眉山</font>    </b>    <br />    蜀國多仙山，峨眉邈難匹。周流試登覽，絕怪安可息。    <br />    青冥倚天開，彩錯疑畫出。泠然紫霞賞，果得錦囊術。    <br />    雲間吟瓊簫，石上弄寶瑟。平生有微尚，歡笑自此畢。    <br />    煙容如在顏，塵累忽相失。倘逢騎羊子，攜手凌白日。   </p>   <p>    <b>     <font color=\"#FF6600\">大庭庫</font>    </b>    <br />    朝登大庭庫，雲物何蒼然。莫辨陳鄭火，空霾鄒魯煙。    <br />    我來尋梓慎，觀化入寥天。古木朔氣多，松風如五弦。    <br />    帝圖終冥沒，歎息滿山川。   </p>   <p>    <b>     <font color=\"#FF6600\">登單父陶少府半月台</font>    </b>    <br />    陶公有逸興，不與常人俱。築台像半月，回向高城隅。    <br />    置酒望白雲，商飆起寒梧。秋山入遠海，桑柘羅平蕪。    <br />    水色淥且明，令人思鏡湖。終當過江去，愛此暫踟躕。   </p>   <p>    <b>     <font color=\"#FF6600\">天台曉望</font>    </b>    <br />    天台鄰四明，華頂高百越。門標赤城霞，樓棲滄島月。    <br />    憑高登遠覽，直下見溟渤。雲垂大鵬翻，波動巨鰲沒。    <br />    風潮爭洶湧，神怪何翕忽。觀奇跡無倪，好道心不歇。    <br />    攀條摘朱實，服藥煉金骨。安得生羽毛，千春臥蓬闕。   </p>   <p>    <b>     <font color=\"#FF6600\">早望海霞邊</font>    </b>    <br />    四明三千里，朝起赤城霞。日出紅光散，分輝照雪崖。    <br />    一餐咽瓊液，五內發金沙。舉手何所待，青龍白虎車。   </p>   <p>    <b>     <font color=\"#FF6600\">焦山望寥山</font>    </b>    <br />    石壁望松寥，宛然在碧霄。安得五彩虹，駕天作長橋。    <br />    仙人如愛我，舉手來相招。   </p>   <p>    <b>     <font color=\"#FF6600\">杜陵絕句</font>    </b>    <br />    南登杜陵上，北望五陵間。秋水明落日，流光滅遠山。   </p>   <p>    <b>     <font color=\"#FF6600\">登太白峰</font>    </b>    <br />    西上太白峰，夕陽窮登攀。太白與我語，為我開天關。    <br />    願乘泠風去，直出浮雲間。舉手可近月，前行若無山。    <br />    一別武功去，何時復見還。   </p>   <p>    <b>     <font color=\"#FF6600\">登邯鄲洪波台，置酒觀發兵</font>    </b>    <br />    我把兩赤羽，來遊燕趙間。天狼正可射，感激無時閒。    <br />    觀兵洪波台，倚劍望玉關。請纓不繫越，且向燕然山。    <br />    風引龍虎旗，歌鐘昔追攀。擊築落高月，投壺破愁顏。    <br />    遙知百戰勝，定掃鬼方還。   </p>   <p>    <b>     <font color=\"#FF6600\">登新平樓</font>    </b>    <br />    去國登茲樓，懷歸傷暮秋。天長落日遠，水淨寒波流。    <br />    秦雲起嶺樹，胡雁飛沙洲。蒼蒼幾萬里，目極令人愁。   </p>   <p>    <b>     <font color=\"#FF6600\">謁老君廟</font>    </b>    <br />    先君懷聖德，靈廟肅神心。草合人蹤斷，塵濃鳥跡深。    <br />    流沙丹灶滅，關路紫煙沉。獨傷千載後，空餘松柏林。   </p>   <p>    <b>     <font color=\"#FF6600\">秋日登揚州西靈塔</font>    </b>    <br />    寶塔凌蒼蒼，登攀覽四荒。頂高元氣合，標出海雲長。    <br />    萬象分空界，三天接畫梁。水搖金剎影，日動火珠光。    <br />    鳥拂瓊簾度，霞連繡栱張。目隨征路斷，心逐去帆揚。    <br />    露浴梧楸白，霜催橘柚黃。玉毫如可見，於此照迷方。   </p>   <p>    <b>     <font color=\"#FF6600\">登金陵冶城西北謝安墩</font>    </b>    <br />    晉室昔橫潰，永嘉遂南奔。沙塵何茫茫，龍虎鬥朝昏。    <br />    胡馬風漢草，天驕蹙中原。哲匠感頹運，雲鵬忽飛翻。    <br />    組練照楚國，旌旗連海門。西秦百萬眾，戈甲如雲屯。    <br />    投鞭可填江，一掃不足論。皇運有返正，丑虜無遺魂。    <br />    談笑遏橫流，蒼生望斯存。冶城訪古跡，猶有謝安墩。    <br />    憑覽周地險，高標絕人喧。想像東山姿，緬懷右軍言。    <br />    梧桐識嘉樹，蕙草留芳根。白鷺映春洲，青龍見朝暾。    <br />    地古雲物在，台傾禾黍繁。我來酌清波，於此樹名園。    <br />    功成拂衣去，歸入武陵源。   </p>   <p>    <b>     <font color=\"#FF6600\">登瓦官閣</font>    </b>    <br />    晨登瓦官閣，極眺金陵城。鍾山對北戶，淮水入南榮。    <br />    漫漫雨花落，嘈嘈天樂鳴。兩廊振法鼓，四角吟風箏。    <br />    杳出霄漢上，仰攀日月行。山空霸氣滅，地古寒陰生。    <br />    寥廓雲海晚，蒼茫宮觀平。門餘閶闔字，樓識鳳凰名。    <br />    雷作百山動，神扶萬栱傾。靈光何足貴，長此鎮吳京。   </p>   <p>    <b>     <font color=\"#FF6600\">登梅岡望金陵，贈族侄高座寺僧中孚</font>    </b>    <br />    鍾山抱金陵，霸氣昔騰發。天開帝王居，海色照宮闕。    <br />    群峰如逐鹿，奔走相馳突。江水九道來，雲端遙明沒。    <br />    時遷大運去，龍虎勢休歇。我來屬天清，登覽窮楚越。    <br />    吾宗挺禪伯，特秀鸞鳳骨。眾星羅青天，明者獨有月。    <br />    冥居順生理，草木不剪伐。煙窗引薔薇，石壁老野蕨。    <br />    吳風謝安屐，白足傲履襪。幾宿一下山，蕭然忘干謁。    <br />    談經演金偈，降鶴舞海雪。時聞天香來，了與世事絕。    <br />    佳遊不可得，春風惜遠別。賦詩留巖屏，千載庶不滅。   </p>   <p>    <b>     <font color=\"#FF6600\">登金陵鳳凰台</font>    </b>    <br />    鳳凰台上鳳凰遊，鳳去台空江自流。吳宮花草埋幽徑，晉代衣冠成古丘。    <br />    三山半落青天外，二水中分白鷺洲。總為浮雲能蔽日，長安不見使人愁。   </p>   <p>    <b>     <font color=\"#FF6600\">望廬山瀑布水二首</font>    </b>    <br />    西登香爐峰，南見瀑布水。掛流三百丈，噴壑數十里。    <br />    欻如飛電來，隱若白虹起。初驚河漢落，半灑雲天裡。    <br />    仰觀勢轉雄，壯哉造化功。海風吹不斷，江月照還空。    <br />    空中亂潀射，左右洗青壁。飛珠散輕霞，流沫沸穹石。    <br />    而我樂名山，對之心益閒。無論漱瓊液，還得洗塵顏。    <br />    且諧宿所好，永願辭人間。   </p>   <p>日照香爐生紫煙，遙看瀑布掛前川。飛流直下三千尺，疑是銀河落九天。</p>   <p>    <b>     <font color=\"#FF6600\">登廬山五老峰</font>    </b>    <br />    廬山東南五老峰，青天削出金芙蓉。九江秀色可攬結，吾將此地巢雲松。   </p>   <p>    <b>     <font color=\"#FF6600\">江上望皖公山</font>    </b>    <br />    奇峰出奇雲，秀木含秀氣。清宴皖公山，巉絕稱人意。    <br />    獨遊滄江上，終日淡無味。但愛茲嶺高，何由討靈異。    <br />    默然遙相許，欲往心莫遂。待吾還丹成，投跡歸此地。   </p>   <p>    <b>     <font color=\"#FF6600\">望黃鶴樓</font>    </b>    <br />    東望黃鶴山，雄雄半空出。四面生白雲，中峰倚紅日。    <br />    巖巒行穹跨，峰嶂亦冥密。頗聞列仙人，於此學飛術。    <br />    一朝向蓬海，千載空石室。金灶生煙埃，玉潭秘清謐。    <br />    地古遺草木，庭寒老芝朮。蹇予羨攀躋，因欲保閒逸。    <br />    觀奇遍諸岳，茲嶺不可匹。結心寄青松，永悟客情畢。   </p>   <p>    <b>     <font color=\"#FF6600\">鸚鵡洲</font>    </b>    <br />    鸚鵡來過吳江水，江上洲傳鸚鵡名。鸚鵡西飛隴山去，芳洲之樹何青青。    <br />    煙開蘭葉香風暖，岸夾桃花錦浪生。遷客此時徒極目，長洲孤月向誰明。   </p>   <p>    <b>     <font color=\"#FF6600\">九日登巴陵，置酒望洞庭水軍（時賊逼華容縣）</font>    </b>    <br />    九日天氣清，登高無秋雲。造化辟川岳，了然楚漢分。    <br />    長風鼓橫波，合沓蹙龍文。憶昔傳遊豫，樓船壯橫汾。    <br />    今茲討鯨鯢，旌旆何繽紛。白羽落酒樽，洞庭羅三軍。    <br />    黃花不掇手，戰鼓遙相聞。劍舞轉頹陽，當時日停曛。    <br />    酣歌激壯士，可以摧妖氛。齷齪東籬下，淵明不足群。   </p>   <p>    <b>     <font color=\"#FF6600\">秋登巴陵望洞庭</font>    </b>    <br />    清晨登巴陵，周覽無不極。明湖映天光，徹底見秋色。    <br />    秋色何蒼然，際海俱澄鮮。山青滅遠樹，水綠無寒煙。    <br />    來帆出江中，去鳥向日邊。風清長沙浦，山空雲夢田。    <br />    瞻光惜頹髮，閱水悲徂年。北渚既蕩漾，東流自潺湲。    <br />    郢人唱白雪，越女歌採蓮。聽此更腸斷，憑崖淚如泉。   </p>   <p>    <b>     <font color=\"#FF6600\">與夏十二登岳陽樓</font>    </b>    <br />    樓觀岳陽盡，川迥洞庭開。雁引愁心去，山銜好月來。    <br />    雲間連下榻，天上接行杯。醉後涼風起，吹人舞袖回。   </p>   <p>    <b>     <font color=\"#FF6600\">登巴陵開元寺西閣，贈衡岳僧方外</font>    </b>    <br />    衡岳有闡士，五峰秀真骨。見君萬里心，海水照秋月。    <br />    大臣南溟去，問道皆請謁。灑以甘露言，清涼潤肌髮。    <br />    明湖落天鏡，香閣凌銀闕。登眺餐惠風，新花期啟發。   </p>   <p>    <b>     <font color=\"#FF6600\">與賈至舍人於龍興寺剪落梧桐枝望灉湖</font>    </b>    <br />    剪落青梧枝，灉湖坐可窺。雨洗秋山淨，林光澹碧滋。    <br />    水閒明鏡轉，雲繞畫屏移。千古風流事，名賢共此時。   </p>   <p>    <b>     <font color=\"#FF6600\">掛席江上待月有懷</font>    </b>    <br />    待月月未出，望江江自流。倏忽城西郭，青天懸玉鉤。    <br />    素華雖可攬，清景不可遊。耿耿金波裡，空瞻鳷鵲樓。   </p>   <p>    <b>     <font color=\"#FF6600\">金陵望漢江</font>    </b>    <br />    漢江回萬里，派作九龍盤。橫潰豁中國，崔嵬飛迅湍。    <br />    六帝淪亡後，三吳不足觀。我君混區宇，垂拱眾流安。    <br />    今日任公子，滄浪罷釣竿。   </p>   <p>    <b>     <font color=\"#FF6600\">秋登宣城謝脁北樓</font>    </b>    <br />    江城如畫裡，山曉望晴空。兩水夾明鏡，雙橋落彩虹。    <br />    人煙寒橘柚，秋色老梧桐。誰念北樓上，臨風懷謝公。   </p>   <p>    <b>     <font color=\"#FF6600\">望天門山</font>    </b>    <br />    天門中斷楚江開，碧水東流至北回。兩岸青山相對出，孤帆一片日邊來。   </p>   <p>    <b>     <font color=\"#FF6600\">望木瓜山</font>    </b>    <br />    早起見日出，暮見棲鳥還。客心自酸楚，況對木瓜山。   </p>   <p>    <b>     <font color=\"#FF6600\">登敬亭北二小山，余時送客，逢崔侍御，並登此地</font>    </b>    <br />    送客謝亭北，逢君縱酒還。屈盤戲白馬，大笑上青山。    <br />    回鞭指長安，西日落秦關。帝鄉三千里，杳在碧雲間。   </p>   <p>    <b>     <font color=\"#FF6600\">過崔八丈水亭</font>    </b>    <br />    高閣橫秀氣，清幽並在君。簷飛宛溪水，窗落敬亭雲。    <br />    猿嘯風中斷，漁歌月裡聞。閒隨白鷗去，沙上自為群。   </p>   <p>    <b>     <font color=\"#FF6600\">登廣武古戰場懷古</font>    </b>    <br />    秦鹿奔野草，逐之若飛蓬。項王氣蓋世，紫電明雙瞳。    <br />    呼吸八千人，橫行起江東。赤精斬白帝，叱吒入關中。    <br />    兩龍不並躍，五緯與天同。楚滅無英圖，漢興有成功。    <br />    按劍清八極，歸酣歌大風。伊昔臨廣武，連兵決雌雄。    <br />    分我一杯羹，太皇乃汝翁。戰爭有古跡，壁壘頹層穹。    <br />    猛虎嘯洞壑，饑鷹鳴秋空。翔雲列曉陣，殺氣赫長虹。    <br />    撥亂屬豪聖，俗儒安可通。沉湎呼豎子，狂言非至公。    <br />    撫掌黃河曲，嗤嗤阮嗣宗。   </p>   <p>    <b>     <font color=\"#FF6600\">安州應城玉女湯作（《荊州記》云有玉女乘車投此泉）</font>    </b>    <br />    神女歿幽境，湯池流大川。陰陽結炎炭，造化開靈泉。    <br />    地底爍朱火，沙傍歊素煙。沸珠躍明月，皎鏡函空天。    <br />    氣浮蘭芳滿，色漲桃花然。精覽萬殊入，潛行七澤連。    <br />    愈疾功莫尚，變盈道乃全。濯濯氣清泚，晞發弄潺湲。    <br />    散下楚王國，分澆宋玉田。可以奉巡幸，奈何隔窮偏。    <br />    獨隨朝宗水，赴海輸微涓。   </p>   <p>    <b>     <font color=\"#FF6600\">之廣陵宿常二南郭幽居</font>    </b>    <br />    綠水接柴門，有如桃花源。忘憂或假草，滿院羅叢萱。    <br />    暝色湖上來，微雨飛南軒。故人宿茅宇，夕鳥棲楊園。    <br />    還惜詩酒別，深為江海言。明朝廣陵道，獨憶此傾樽。   </p>   <p>    <b>     <font color=\"#FF6600\">夜下征虜亭</font>    </b>    <br />    船下廣陵去，月明征虜亭。山花如繡頰，江火似流螢。   </p>   <p>    <b>     <font color=\"#FF6600\">下途歸石門舊居</font>    </b>    <br />    吳山高，越水清，握手無言傷別情。將欲辭君掛帆去，離魂不散煙郊樹。    <br />    此心郁悵誰能論，有愧叨承國士恩。雲物共傾三月酒，歲時同餞五侯門。    <br />    羨君素書嘗滿案，含丹照白霞色爛。余嘗學道窮冥筌，夢中往往遊仙山。    <br />    何當脫屣謝時去，壺中別有日月天。俯仰人間易凋朽，鐘峰五雲在軒牖。    <br />    惜別愁窺玉女窗，歸來笑把洪崖手。隱居寺，隱居山，陶公煉液棲其間。    <br />    靈神閉氣昔登攀，恬然但覺心緒閒。數人不知幾甲子，昨夜猶帶冰霜顏。    <br />    我離雖則歲物改，如今了然失所在。別君莫道不盡歡，懸知樂客遙相待。    <br />    石門流水遍桃花，我亦曾到秦人家。不知何處得雞豕，就中仍見繁桑麻。    <br />    翛然遠與世事間，裝鸞駕鶴又復遠。何必長從七貴遊，勞生徒聚萬金產。    <br />    挹君去，長相思，雲遊雨散從此辭。欲知悵別心易苦，向暮春風楊柳絲。   </p>   <p>    <b>     <font color=\"#FF6600\">客中行</font>    </b>    <br />    蘭陵美酒鬱金香，玉碗盛來琥珀光。但使主人能醉客，不知何處是他鄉。   </p>   <p>    <b>     <font color=\"#FF6600\">太原早秋</font>    </b>    <br />    歲落眾芳歇，時當大火流。霜威出塞早，雲色渡河秋。    <br />    夢繞邊城月，心飛故國樓。思歸若汾水，無日不悠悠。   </p>   <p>    <b>     <font color=\"#FF6600\">奔亡道中五首</font>    </b>    <br />    蘇武天山上，田橫海島邊。萬重關塞斷，何日是歸年。    <br />    亭伯去安在，李陵降未歸。愁容變海色，短服改胡衣。    <br />    談笑三軍卻，交遊七貴疏。仍留一隻箭，未射魯連書。    <br />    函谷如玉關，幾時可生還。洛陽為易水，嵩岳是燕山。    <br />    俗變羌胡語，人多沙塞顏。申包惟慟哭，七日鬢毛斑。    <br />    淼淼望湖水，青青蘆葉齊。歸心落何處，日沒大江西。    <br />    歇馬傍春草，欲行遠道迷。誰忍子規鳥，連聲向我啼。   </p>   <p>    <b>     <font color=\"#FF6600\">郢門秋懷</font>    </b>    <br />    郢門一為客，巴月三成弦。朔風正搖落，行子愁歸旋。    <br />    杳杳山外日，茫茫江上天。人迷洞庭水，雁度瀟湘煙。    <br />    清曠諧宿好，緇磷及此年。百齡何蕩漾，萬化相推遷。    <br />    空謁蒼梧帝，徒尋溟海仙。已聞蓬海淺，豈見三桃圓。    <br />    倚劍增浩歎，捫襟還自憐。終當遊五湖，濯足滄浪泉。   </p>   <p>    <b>     <font color=\"#FF6600\">至鴨欄驛上白馬磯，贈裴侍御</font>    </b>    <br />    側疊萬古石，橫為白馬磯。亂流若電轉，舉棹揚珠輝。    <br />    臨驛捲緹幕，升常接繡衣。情親不避馬，為我解霜威。   </p>   <p>    <b>     <font color=\"#FF6600\">荊門浮舟望蜀江</font>    </b>    <br />    春水月峽來，浮舟望安極。正是桃花流，依然錦江色。    <br />    江色綠且明，茫茫與天平。逶迤巴山盡，搖曳楚雲行。    <br />    雪照聚沙雁，花飛出谷鶯。芳洲卻已轉，碧樹森森迎。    <br />    流目浦煙夕，揚帆海月生。江陵識遙火，應到渚宮城。   </p>   <p>    <b>     <font color=\"#FF6600\">上三峽</font>    </b>    <br />    巫山夾青天，巴水流若茲。巴水忽可盡，青天無到時。    <br />    三朝上黃牛，三暮行太遲。三朝又三暮，不覺鬢成絲。   </p>   <p>    <b>     <font color=\"#FF6600\">自巴東舟行經瞿唐峽，登巫山最高峰，晚還題壁</font>    </b>    <br />    江行幾千里，海月十五圓。始經瞿塘峽，遂步巫山巔。    <br />    巫山高不窮，巴國盡所歷。日邊攀垂蘿，霞外倚穹石。    <br />    飛步凌絕頂，極目無纖煙。卻顧失丹壑，仰觀臨青天。    <br />    青天若可捫，銀漢去安在。望雲知蒼梧，記水辨瀛海。    <br />    周遊孤光晚，歷覽幽意多。積雪照空谷，悲風鳴森柯。    <br />    歸途行欲曛，佳趣尚未歇。江寒早啼猿，松暝已吐月。    <br />    月色何悠悠，清猿響啾啾。辭山不忍聽，揮策還孤舟。   </p>   <p>    <b>     <font color=\"#FF6600\">早發白帝城（一作白帝下江陵）</font>    </b>    <br />    朝辭白帝彩雲間，千里江陵一日還。兩岸猿聲啼不盡，輕舟已過萬重山。   </p>   <p>    <b>     <font color=\"#FF6600\">秋下荊門</font>    </b>    <br />    霜落荊門江樹空，布帆無恙掛秋風。此行不為鱸魚鱠，自愛名山入剡中。   </p>   <p>    <b>     <font color=\"#FF6600\">江行寄遠</font>    </b>    <br />    刳木出吳楚，危槎百餘尺。疾風吹片帆，日暮千里隔。    <br />    別時酒猶在，已為異鄉客。思君不可得，愁見江水碧。   </p>   <p>    <b>     <font color=\"#FF6600\">宿五松山下荀媼家</font>    </b>    <br />    我宿五松下，寂寥無所歡。田家秋作苦，鄰女夜舂寒。    <br />    跪進雕胡飯，月光明素盤。令人慚漂母，三謝不能餐。   </p>   <p>    <b>     <font color=\"#FF6600\">下涇縣陵陽溪至澀灘</font>    </b>    <br />    澀灘鳴嘈嘈，兩山足猿猱。白波若捲雪，側足不容舠。    <br />    漁子與舟人，撐折萬張篙。   </p>   <p>    <b>     <font color=\"#FF6600\">下陵陽沿高溪三門六剌灘</font>    </b>    <br />    三門橫峻灘，六剌走波瀾。石驚虎伏起，水狀龍縈盤。    <br />    何慚七里瀨，使我欲垂竿。   </p>   <p>    <b>     <font color=\"#FF6600\">夜泊黃山，聞殷十四吳吟</font>    </b>    <br />    昨夜誰為吳會吟，風生萬壑振空林。龍驚不敢水中臥，猿嘯時聞巖下音。    <br />    我宿黃山碧溪月，聽之卻罷松間琴。朝來果是滄洲逸，酤酒醍盤飯霜栗。    <br />    半酣更發江海聲，客愁頓向杯中失。   </p>   <p>    <b>     <font color=\"#FF6600\">宿蝦湖</font>    </b>    <br />    雞鳴發黃山，暝投蝦湖宿。白雨映寒山，森森似銀竹。    <br />    提攜采鉛客，結荷水邊沐。半夜四天開，星河爛人目。    <br />    明晨大樓去，岡隴多屈伏。當與持斧翁，前溪伐雲木。   </p>   <p>    <b>     <font color=\"#FF6600\">西施</font>    </b>    <br />    西施越溪女，出自苧蘿山。秀色掩今古，荷花羞玉顏。    <br />    浣紗弄碧水，自與清波閒。皓齒信難開，沉吟碧雲間。    <br />    勾踐徵絕艷，揚蛾入吳關。提攜館娃宮，杳渺詎可攀。    <br />    一破夫差國，千秋竟不還。   </p>   <p>    <b>     <font color=\"#FF6600\">王右軍</font>    </b>    <br />    右軍本清真，瀟灑出風塵。山陰過羽客，愛此好鵝賓。    <br />    掃素寫道經，筆精妙入神。書罷籠鵝去，何曾別主人。   </p>   <p>    <b>     <font color=\"#FF6600\">上元夫人</font>    </b>    <br />    上元誰夫人，偏得王母嬌。嵯峨三角髻，餘髮散垂腰。    <br />    裘披青毛錦，身著赤霜袍。手提嬴女兒，閒與鳳吹簫。    <br />    眉語兩自笑，忽然隨風飄。   </p>   <p>    <b>     <font color=\"#FF6600\">蘇台覽古</font>    </b>    <br />    舊苑荒台楊柳新，菱歌清唱不勝春。只今惟有西江月，曾照吳王宮裡人。   </p>   <p>    <b>     <font color=\"#FF6600\">越中覽古</font>    </b>    <br />    越王勾踐破吳歸，義士還鄉盡錦衣。宮女如花滿春殿，只今惟有鷓鴣飛。   </p>   <p>    <b>     <font color=\"#FF6600\">商山四皓</font>    </b>    <br />    白髮四老人，昂藏南山側。偃臥松雪間，冥翳不可識。    <br />    雲窗拂青靄，石壁橫翠色。龍虎方戰爭，於焉自休息。    <br />    秦人失金鏡，漢祖升紫極。陰虹濁太陽，前星遂淪匿。    <br />    一行佐明聖，倏起生羽翼。功成身不居，舒卷在胸臆。    <br />    窅冥合元化，茫昧信難測。飛聲塞天衢，萬古仰遺則。   </p>   <p>    <b>     <font color=\"#FF6600\">過四皓墓</font>    </b>    <br />    我行至商洛，幽獨訪神仙。園綺復安在，雲蘿尚宛然。    <br />    荒涼千古跡，蕪沒四墳連。伊昔煉金鼎，何年閉玉泉。    <br />    隴寒惟有月，松古漸無煙。木魅風號去，山精雨嘯旋。    <br />    紫芝高詠罷，青史舊名傳。今日並如此，哀哉信可憐。   </p>   <p>    <b>     <font color=\"#FF6600\">峴山懷古</font>    </b>    <br />    訪古登峴首，憑高眺襄中。天清遠峰出，水落寒沙空。    <br />    弄珠見遊女，醉酒懷山公。感歎發秋興，長松鳴夜風。   </p>   <p>    <b>     <font color=\"#FF6600\">蘇武</font>    </b>    <br />    蘇武在匈奴，十年持漢節。白雁上林飛，空傳一書札。    <br />    牧羊邊地苦，落日歸心絕。渴飲月窟冰，饑餐天上雪。    <br />    東還沙塞遠，北愴河梁別。泣把李陵衣，相看淚成血。   </p>   <p>    <b>     <font color=\"#FF6600\">經下邳圯橋懷張子房</font>    </b>    <br />    子房未虎嘯，破產不為家。滄海得壯士，椎秦博浪沙。    <br />    報韓雖不成，天地皆振動。潛匿遊下邳，豈曰非智勇。    <br />    我來圯橋上，懷古欽英風。惟見碧流水，曾無黃石公。    <br />    歎息此人去，蕭條徐泗空。   </p>   <p>    <b>     <font color=\"#FF6600\">金陵三首</font>    </b>    <br />    晉家南渡日，此地舊長安。地即帝王宅，山為龍虎盤。    <br />    金陵空壯觀，天塹淨波瀾。醉客回橈去，吳歌且自歡。    <br />    <br />    地擁金陵勢，城回江水流。當時百萬戶，夾道起朱樓。    <br />    亡國生春草，離宮沒古丘。空餘後湖月，波上對江州。    <br />    <br />    六代興亡國，三杯為爾歌。苑方秦地少，山似洛陽多。    <br />    古殿吳花草，深宮晉綺羅。並隨人事滅，東逝與滄波。   </p>   <p>    <b>     <font color=\"#FF6600\">秋夜板橋浦泛月獨酌懷謝脁</font>    </b>    <br />    天上何所有，迢迢白玉繩。斜低建章闕，耿耿對金陵。    <br />    漢水舊如練，霜江夜清澄。長川瀉落月，洲渚曉寒凝。    <br />    獨酌板橋浦，古人誰可徵。玄暉難再得，灑酒氣填膺。   </p>   <p>    <b>     <font color=\"#FF6600\">入彭蠡經松門觀石鏡，緬懷謝康樂題詩書遊覽之志</font>    </b>    <br />    謝公之彭蠡，因此遊松門。余方窺石鏡，兼得窮江源。    <br />    將欲繼風雅，豈徒清心魂。前賞逾所見，後來道空存。    <br />    況屬臨泛美，而無洲渚喧。漾水向東去，漳流直南奔。    <br />    空濛三川夕，回合千里昏。青桂隱遙月，綠楓鳴愁猿。    <br />    水碧或可採，金精秘莫論。吾將學仙去，冀與琴高言。   </p>   <p>    <b>     <font color=\"#FF6600\">廬江主人婦</font>    </b>    <br />    孔雀東飛何處棲，廬江小吏仲卿妻。為客裁縫君自見，城烏獨宿夜空啼。   </p>   <p>    <b>     <font color=\"#FF6600\">陪宋中丞武昌夜飲懷古</font>    </b>    <br />    清景南樓夜，風流在武昌。庾公愛秋月，乘興坐胡床。    <br />    龍笛吟寒水，天河落曉霜。我心還不淺，懷古醉餘觴。   </p>   <p>    <b>     <font color=\"#FF6600\">望鸚鵡洲懷禰衡</font>    </b>    <br />    魏帝營八極，蟻觀一禰衡。黃祖斗筲人，殺之受惡名。    <br />    吳江賦鸚鵡，落筆超群英。鏘鏘振金玉，句句欲飛鳴。    <br />    鷙鶚啄孤鳳，千春傷我情。五嶽起方寸，隱然詎可平。    <br />    才高竟何施，寡識冒天刑。至今芳洲上，蘭蕙不忍生。   </p>   <p>    <b>     <font color=\"#FF6600\">宿巫山下</font>    </b>    <br />    昨夜巫山下，猿聲夢里長。桃花飛綠水，三月下瞿塘。    <br />    雨色風吹去，南行拂楚王。高丘懷宋玉，訪古一沾裳。   </p>   <p>    <b>     <font color=\"#FF6600\">金陵白楊十字巷</font>    </b>    <br />    白楊十字巷，北夾湖溝道。不見吳時人，空生唐年草。    <br />    天地有反覆，宮城盡傾倒。六帝餘古丘，樵蘇泣遺老。   </p>   <p>    <b>     <font color=\"#FF6600\">謝公亭（蓋謝脁、范雲之所遊）</font>    </b>    <br />    謝公離別處，風景每生愁。客散青天月，山空碧水流。    <br />    池花春映日，窗竹夜鳴秋。今古一相接，長歌懷舊遊。   </p>   <p>    <b>     <font color=\"#FF6600\">紀南陵題五松山</font>    </b>    <br />    聖達有去就，潛光愚其德。魚與龍同池，龍去魚不測。    <br />    當時版築輩，豈知傅說情。一朝和殷羹，光氣為列星。    <br />    伊尹生空桑，捐庖佐皇極。桐宮放太甲，攝政無愧色。    <br />    三年帝道明，委質終輔翼。曠哉至人心，萬古可為則。    <br />    時命或大繆，仲尼將奈何。鸞鳳忽覆巢，麒麟不來過。    <br />    龜山蔽魯國，有斧且無柯。歸來歸去來，宵濟越洪波。   </p>   <p>    <b>     <font color=\"#FF6600\">夜泊牛渚懷古（此地即謝尚聞袁寵詠史處）</font>    </b>    <br />    牛渚西江夜，青天無片雲。登舟望秋月，空憶謝將軍。    <br />    余亦能高詠，斯人不可聞。明朝掛帆席，楓葉落紛紛。   </p>   <p>    <b>     <font color=\"#FF6600\">姑孰十詠（一作李赤詩）。姑孰溪</font>    </b>    <br />    愛此溪水閒，乘流興無極。漾楫怕鷗驚，垂竿待魚食。    <br />    波翻曉霞影，岸疊春山色。何處浣紗人，紅顏未相識。   </p>   <p>    <b>     <font color=\"#FF6600\">姑孰十詠。丹陽湖</font>    </b>    <br />    湖與元氣連，風波浩難止。天外賈客歸，雲間片帆起。    <br />    龜遊蓮葉上，鳥宿蘆花裡。少女棹歸舟，歌聲逐流水。   </p>   <p>    <b>     <font color=\"#FF6600\">姑孰十詠。謝公宅</font>    </b>    <br />    青山日將暝，寂寞謝公宅。竹裡無人聲，池中虛月白。    <br />    荒庭衰草遍，廢井蒼苔積。惟有清風閒，時時起泉石。   </p>   <p>    <b>     <font color=\"#FF6600\">姑孰十詠。陵歊台</font>    </b>    <br />    曠望登古台，台高極人目。疊嶂列遠空，雜花間平陸。    <br />    閒雲入窗牖，野翠生松竹。欲覽碑上文，苔侵豈堪讀。   </p>   <p>    <b>     <font color=\"#FF6600\">姑孰十詠。桓公井</font>    </b>    <br />    桓公名已古，廢井曾未竭。石甃冷蒼苔，寒泉湛孤月。    <br />    秋來桐暫落，春至桃還發。路遠人罕窺，誰能見清徹。   </p>   <p>    <b>     <font color=\"#FF6600\">姑孰十詠。慈姥竹</font>    </b>    <br />    野竹攢石生，含煙映江島。翠色落波深，虛聲帶寒早。    <br />    龍吟曾未聽，鳳曲吹應好。不學蒲柳凋，貞心嘗自保。   </p>   <p>    <b>     <font color=\"#FF6600\">姑孰十詠。望夫山</font>    </b>    <br />    顒望臨碧空，怨情感離別。江草不知愁，巖花但爭發。    <br />    雲山萬重隔，音信千里絕。春去秋復來，相思幾時歇。   </p>   <p>    <b>     <font color=\"#FF6600\">姑孰十詠。牛渚磯</font>    </b>    <br />    絕壁臨巨川，連峰勢相向。亂石流洑間，回波自成浪。    <br />    但驚群木秀，莫測精靈狀。更聽猿夜啼，憂心醉江上。   </p>   <p>    <b>     <font color=\"#FF6600\">姑孰十詠。靈墟山</font>    </b>    <br />    丁令辭世人，拂衣向仙路。伏煉九丹成，方隨五雲去。    <br />    松蘿蔽幽洞，桃杏深隱處。不知曾化鶴，遼海歸幾度。   </p>   <p>    <b>     <font color=\"#FF6600\">姑孰十詠。天門山</font>    </b>    <br />    迥出江山上，雙峰自相對。岸映松色寒，石分浪花碎。    <br />    參差遠天際，縹緲晴霞外。落日舟去遙，回首沉青靄。   </p>   <p>    <b>     <font color=\"#FF6600\">與元丹丘方城寺談玄作</font>    </b>    <br />    茫茫大夢中，惟我獨先覺。騰轉風火來，假合作容貌。    <br />    滅除昏疑盡，領略入精要。澄慮觀此身，因得通寂照。    <br />    郎悟前後際，始知金仙妙。幸逢禪居人，酌玉坐相召。    <br />    彼我俱若喪，雲山豈殊調。清風生虛空，明月見談笑。    <br />    怡然青蓮宮，永願恣遊眺。   </p>   <p>    <b>     <font color=\"#FF6600\">尋高鳳石門山中元丹丘</font>    </b>    <br />    尋幽無前期，乘興不覺遠。蒼崖渺難涉，白日忽欲晚。    <br />    未窮三四山，已歷千萬轉。寂寂聞猿愁，行行見雲收。    <br />    高松來好月，空谷宜清秋。溪深古雪在，石斷寒泉流。    <br />    峰巒秀中天，登眺不可盡。丹丘遙相呼，顧我忽而哂。    <br />    遂造窮谷間，始知靜者閒。留歡達永夜，清曉方言還。   </p>   <p>    <b>     <font color=\"#FF6600\">安州般若寺水閣納涼，喜遇薛員外乂</font>    </b>    <br />    翛然金園賞，遠近含晴光。樓台成海氣，草木皆天香。    <br />    忽逢青雲士，共解丹霞裳。水退池上熱，風生松下涼。    <br />    吞討破萬象，搴窺臨眾芳。而我遺有漏，與君用無方。    <br />    心垢都已滅，永言題禪房。   </p>   <p>    <b>     <font color=\"#FF6600\">魯中都東樓醉起作</font>    </b>    <br />    昨日東樓醉，還應倒接    <a target=\"_blank\" href=\"http://140.111.1.40/yitic/frc/frc10527.htm\">●</a>。阿誰扶上馬，不省下樓時。   </p>   <p>    <b>     <font color=\"#FF6600\">對酒醉題屈突明府廳</font>    </b>    <br />    陶令八十日，長歌歸去來。故人建昌宰，借問幾時回。    <br />    風落吳江雪，紛紛入酒杯。山翁今已醉，舞袖為君開。   </p>   <p>    <b>     <font color=\"#FF6600\">月下獨酌四首</font>    </b>    <br />    花間一壺酒，獨酌無相親。舉杯邀明月，對影成三人。    <br />    月既不解飲，影徒隨我身。暫伴月將影，行樂須及春。    <br />    我歌月徘徊，我舞影零亂。醒時同交歡，醉後各分散。    <br />    永結無情遊，相期邈雲漢。   </p>   <p>天若不愛酒，酒星不在天。地若不愛酒，地應無酒泉。    <br />    天地既愛酒，愛酒不愧天。已聞清比聖，復道濁如賢。    <br />    賢聖既已飲，何必求神仙。三杯通大道，一斗合自然。    <br />    但得酒中趣，勿為醒者傳。   </p>   <p>三月咸陽城，千花晝如錦。誰能春獨愁，對此徑須飲。    <br />    窮通與修短，造化夙所稟。一樽齊死生，萬事固難審。    <br />    醉後失天地，兀然就孤枕。不知有吾身，此樂最為甚。   </p>   <p>窮愁千萬端，美酒三百杯。愁多酒雖少，酒傾愁不來。    <br />    所以知酒聖，酒酣心自開。辭粟臥首陽，屢空饑顏回。    <br />    當代不樂飲，虛名安用哉。蟹螯即金液，糟丘是蓬萊。    <br />    且須飲美酒，乘月醉高台。   </p>   <p>    <b>     <font color=\"#FF6600\">春歸終南山松龕舊隱</font>    </b>    <br />    我來南山陽，事事不異昔。卻尋溪中水，還望巖下石。    <br />    薔薇緣東窗，女蘿繞北壁。別來能幾日，草木長數尺。    <br />    且覆命酒樽，獨酌陶永夕。   </p>   <p>    <b>     <font color=\"#FF6600\">冬夜醉宿龍門，覺起言志</font>    </b>    <br />    醉來脫寶劍，旅憩高堂眠。中夜忽驚覺，起立明燈前。    <br />    開軒聊直望，曉雪河冰壯。哀哀歌苦寒，鬱鬱獨惆悵。    <br />    傅說版築臣，李斯鷹犬人。欻起匡社稷，寧復長艱辛。    <br />    而我胡為者，歎息龍門下。富貴未可期，殷憂向誰寫。    <br />    去去淚滿襟，舉聲梁甫吟。青雲當自致，何必求知音。   </p>   <p>    <b>     <font color=\"#FF6600\">尋山僧不遇作</font>    </b>    <br />    石徑入丹壑，松門閉青苔。閒階有鳥跡，禪室無人開。    <br />    窺窗見白拂，掛壁生塵埃。使我空歎息，欲去仍徘徊。    <br />    香雲遍山起，花雨從天來。已有空樂好，況聞青猿哀。    <br />    了然絕世事，此地方悠哉。   </p>   <p>    <b>     <font color=\"#FF6600\">過汪氏別業二首</font>    </b>    <br />    遊山誰可遊，子明與浮丘。疊嶺礙河漢，連峰橫斗牛。    <br />    汪生面北阜，池館清且幽。我來感意氣，捶炰列珍羞。    <br />    掃石待歸月，開池漲寒流。酒酣益爽氣，為樂不知秋。   </p>   <p>疇昔未識君，知君好賢才。隨山起館宇，鑿石營池台。    <br />    星火五月中，景風從南來。數枝石榴發，一丈荷花開。    <br />    恨不當此時，相過醉金罍。我行值木落，月苦清猿哀。    <br />    永夜達五更，吳歈送瓊杯。酒酣欲起舞，四座歌相催。    <br />    日出遠海明，軒車且徘徊。更遊龍潭去，枕石拂莓苔。   </p>   <p>    <b>     <font color=\"#FF6600\">待酒不至</font>    </b>    <br />    玉壺繫青絲，沽酒來何遲。山花向我笑，正好銜杯時。    <br />    晚酌東窗下，流鶯復在茲。春風與醉客，今日乃相宜。   </p>   <p>    <b>     <font color=\"#FF6600\">獨酌</font>    </b>    <br />    春草如有意，羅生玉堂陰。東風吹愁來，白髮坐相侵。    <br />    獨酌勸孤影，閒歌面芳林。長松爾何知，蕭瑟為誰吟。    <br />    手舞石上月，膝橫花間琴。過此一壺外，悠悠非我心。   </p>   <p>    <b>     <font color=\"#FF6600\">友人會宿</font>    </b>    <br />    滌蕩千古愁，留連百壺飲。良宵宜清談，皓月未能寢。    <br />    醉來臥空山，天地即衾枕。   </p>   <p>    <b>     <font color=\"#FF6600\">春日獨酌二首</font>    </b>    <br />    東風扇淑氣，水木榮春暉。白日照綠草，落花散且飛。    <br />    孤雲還空山，眾鳥各已歸。彼物皆有託，吾生獨無依。    <br />    對此石上月，長醉歌芳菲。   </p>   <p>我有紫霞想，緬懷滄洲間。思對一壺酒，澹然萬事閒。    <br />    橫琴倚高松，把酒望遠山。長空去鳥沒，落日孤雲還。    <br />    但恐光景晚，宿昔成秋顏。   </p>   <p>    <b>     <font color=\"#FF6600\">金陵江上遇蓬池隱者（時於落星石上以紫綺裘換酒為歡）</font>    </b>    <br />    心愛名山遊，身隨名山遠。羅浮麻姑台，此去或未返。    <br />    遇君蓬池隱，就我石上飯。空言不成歡，強笑惜日晚。    <br />    綠水向雁門，黃雲蔽龍山。歎息兩客鳥，徘徊吳越間。    <br />    共語一執手，留連夜將久。解我紫綺裘，且換金陵酒。    <br />    酒來笑復歌，興酣樂事多。水影弄月色，清光奈愁何。    <br />    明晨掛帆席，離恨滿滄波。   </p>   <p>    <b>     <font color=\"#FF6600\">月夜聽盧子順彈琴</font>    </b>    <br />    閒坐夜明月，幽人彈素琴。忽聞悲風調，宛若寒松吟。    <br />    白雪亂纖手，綠水清虛心。鍾期久已沒，世上無知音。   </p>   <p>    <b>     <font color=\"#FF6600\">清溪半夜聞笛</font>    </b>    <br />    羌笛梅花引，吳溪隴水情。寒山秋浦月，腸斷玉關聲。   </p>   <p>    <b>     <font color=\"#FF6600\">日夕山中忽然有懷</font>    </b>    <br />    久臥青山雲，遂為青山客。山深雲更好，賞弄終日夕。    <br />    月銜樓間峰，泉漱階下石。素心自此得，真趣非外惜。    <br />    鼯啼桂方秋，風滅籟歸寂。緬思洪崖術，欲往滄海隔。    <br />    雲車來何遲，撫幾空歎息。   </p>   <p>    <b>     <font color=\"#FF6600\">夏日山中</font>    </b>    <br />    懶搖白羽扇，裸體青林中。脫巾掛石壁，露頂灑松風。   </p>   <p>    <b>     <font color=\"#FF6600\">山中與幽人對酌</font>    </b>    <br />    兩人對酌山花開，一杯一杯復一杯。我醉欲眠卿且去，明朝有意抱琴來。   </p>   <p>    <b>     <font color=\"#FF6600\">春日醉起言志</font>    </b>    <br />    處世若大夢，胡為勞其生。所以終日醉，頹然臥前楹。    <br />    覺來盼庭前，一鳥花間鳴。借問此何時，春風語流鶯。    <br />    感之欲歎息，對酒還自傾。浩歌待明月，曲盡已忘情。   </p>   <p>    <b>     <font color=\"#FF6600\">廬山東林寺夜懷</font>    </b>    <br />    我尋青蓮宇，獨往謝城闕。霜清東林鐘，水白虎溪月。    <br />    天香生虛空，天樂鳴不歇。宴坐寂不動，大千入毫髮。    <br />    湛然冥真心，曠劫斷出沒。   </p>   <p>    <b>     <font color=\"#FF6600\">尋雍尊師隱居</font>    </b>    <br />    群峭碧摩天，逍遙不記年。撥雲尋古道，倚石聽流泉。    <br />    花暖青牛臥，松高白鶴眠。語來江色暮，獨自下寒煙。   </p>   <p>    <b>     <font color=\"#FF6600\">與史郎中欽聽黃鶴樓上吹笛</font>    </b>    <br />    一為遷客去長沙，西望長安不見家。黃鶴樓中吹玉笛，江城五月落梅花。   </p>   <p>    <b>     <font color=\"#FF6600\">對酒</font>    </b>    <br />    勸君莫拒杯，春風笑人來。桃李如舊識，傾花向我開。    <br />    流鶯啼碧樹，明月窺金罍。昨日朱顏子，今日白髮催。    <br />    棘生石虎殿，鹿走姑蘇台。自古帝王宅，城闕閉黃埃。    <br />    君若不飲酒，昔人安在哉。   </p>   <p>    <b>     <font color=\"#FF6600\">醉題王漢陽廳</font>    </b>    <br />    我似鷓鴣鳥，南遷懶北飛。時尋漢陽令，取醉月中歸。   </p>   <p>    <b>     <font color=\"#FF6600\">嘲王歷陽不肯飲酒</font>    </b>    <br />    地白風色寒，雪花大如手。笑殺陶淵明，不飲杯中酒。    <br />    浪撫一張琴，虛栽五株柳。空負頭上巾，吾於爾何有。   </p>   <p>    <b>     <font color=\"#FF6600\">獨坐敬亭山</font>    </b>    <br />    眾鳥高飛盡，孤雲獨去閒。相看兩不厭，只有敬亭山。   </p>   <p>    <b>     <font color=\"#FF6600\">自遣</font>    </b>    <br />    對酒不覺暝，落花盈我衣。醉起步溪月，鳥還人亦稀。   </p>   <p>    <b>     <font color=\"#FF6600\">訪戴天山道士不遇</font>    </b>    <br />    犬吠水聲中，桃花帶雨濃。樹深時見鹿，溪午不聞鐘。    <br />    野竹分青靄，飛泉掛碧峰。無人知所去，愁倚兩三松。   </p>   <p>    <b>     <font color=\"#FF6600\">秋日與張少府、楚城韋公藏書高齋作</font>    </b>    <br />    日下空庭暮，城荒古跡餘。地形連海盡，天影落江虛。    <br />    舊賞人雖隔，新知樂未疏。彩雲思作賦，丹壁間藏書。    <br />    楂擁隨流葉，萍開出水魚。夕來秋興滿，回首意何如。   </p>   <p>    <b>     <font color=\"#FF6600\">秋夜獨坐懷故山</font>    </b>    <br />    小隱慕安石，遠遊學屈平。天書訪江海，雲臥起咸京。    <br />    入侍瑤池宴，出陪玉輦行。誇胡新賦作，諫獵短書成。    <br />    但奉紫霄顧，非邀青史名。莊周空說劍，墨翟恥論兵。    <br />    拙薄遂疏絕，歸閒事耦耕。顧無蒼生望，空愛紫芝榮。    <br />    寥落暝霞色，微茫舊壑情。秋山綠蘿月，今夕為誰明。   </p>   <p>    <b>     <font color=\"#FF6600\">憶崔郎中宗之遊南陽遺吾孔子琴，撫之潸然感舊</font>    </b>    <br />    昔在南陽城，唯餐獨山蕨。憶與崔宗之，白水弄素月。    <br />    時過菊潭上，縱酒無休歇。泛此黃金花，頹然清歌發。    <br />    一朝摧玉樹，生死殊飄忽。留我孔子琴，琴存人已歿。    <br />    誰傳廣陵散，但哭邙山骨。泉戶何時明，長掃狐兔窟。   </p>   <p>    <b>     <font color=\"#FF6600\">憶東山二首</font>    </b>    <br />    不向東山久，薔薇幾度花。白雲還自散，明月落誰家。   </p>   <p>我今攜謝妓，長嘯絕人群。欲報東山客，開關掃白雲。</p>   <p>    <b>     <font color=\"#FF6600\">望月有懷</font>    </b>    <br />    清泉映疏鬆，不知幾千古。寒月搖清波，流光入窗戶。    <br />    對此空長吟，思君意何深。無因見安道，興盡愁人心。   </p>   <p>    <b>     <font color=\"#FF6600\">對酒憶賀監二首</font>    </b>    <br />    四明有狂客，風流賀季真。長安一相見，呼我謫仙人。    <br />    昔好杯中物，翻為松下塵。金龜換酒處，卻憶淚沾巾。   </p>   <p>狂客歸四明，山陰道士迎。敕賜鏡湖水，為君台沼榮。    <br />    人亡餘故宅，空有荷花生。念此杳如夢，淒然傷我情。   </p>   <p>    <b>     <font color=\"#FF6600\">重憶一首</font>    </b>    <br />    欲向江東去，定將誰舉杯。稽山無賀老，卻棹酒船回。   </p>   <p>    <b>     <font color=\"#FF6600\">春滯沅湘有懷山中</font>    </b>    <br />    沅湘春色還，風暖煙草綠。古之傷心人，於此腸斷續。    <br />    予非懷沙客，但美採菱曲。所願歸東山，寸心於此足。   </p>   <p>    <b>     <font color=\"#FF6600\">落日憶山中</font>    </b>    <br />    雨後煙景綠，晴天散餘霞。東風隨春歸，發我枝上花。    <br />    花落時欲暮，見此令人嗟。願遊名山去，學道飛丹砂。   </p>   <p>    <b>     <font color=\"#FF6600\">憶秋浦桃花舊遊，時竄夜郎</font>    </b>    <br />    桃花春水生，白石今出沒。搖蕩女蘿枝，半搖青天月。    <br />    不知舊行徑，初拳幾枝蕨。三載夜郎還，於茲煉金骨。   </p>   <p>    <b>     <font color=\"#FF6600\">越中秋懷</font>    </b>    <br />    越水繞碧山，周回數千里。乃是天鏡中，分明畫相似。    <br />    愛此從冥搜，永懷臨湍遊。一為滄波客，十見紅蕖秋。    <br />    觀濤壯天險，望海令人愁。路遐迫西照，歲晚悲東流。    <br />    何必探禹穴，逝將歸蓬丘。不然五湖上，亦可乘扁舟。   </p>   <p>    <b>     <font color=\"#FF6600\">效古二首</font>    </b>    <br />    朝入天苑中，謁帝蓬萊宮。青山映輦道，碧樹搖蒼空。    <br />    謬題金閨籍，得與銀台通。待詔奉明主，抽毫頌清風。    <br />    歸時落日晚，躞蹀浮雲驄。人馬本無意，飛馳自豪雄。    <br />    入門紫鴛鴦，金井雙梧桐。清歌弦古曲，美酒沽新豐。    <br />    快意且為樂，列筵坐群公。光景不可留，生世如轉蓬。    <br />    早達勝晚遇，羞比垂釣翁。   </p>   <p>自古有秀色，西施與東鄰。蛾眉不可妒，況乃效其顰。    <br />    所以尹婕妤，羞見邢夫人。低頭不出氣，塞默少精神。    <br />    寄語無鹽子，如君何足珍。   </p>   <p>    <b>     <font color=\"#FF6600\">擬古十二首</font>    </b>    <br />    青天何歷歷，明星如白石。黃姑與織女，相去不盈尺。    <br />    銀河無鵲橋，非時將安適。閨人理紈素，遊子悲行役。    <br />    瓶冰知冬寒，霜露欺遠客。客似秋葉飛，飄颻不言歸。    <br />    別後羅帶長，愁寬去時衣。乘月託宵夢，因之寄金徽。   </p>   <p>高樓入青天，下有白玉堂。明月看欲墮，當窗懸清光。    <br />    遙夜一美人，羅衣沾秋霜。含情弄柔瑟，彈作陌上桑。    <br />    弦聲何激烈，風捲繞飛梁。行人皆躑躅，棲鳥起迴翔。    <br />    但寫妾意苦，莫辭此曲傷。願逢同心者，飛作紫鴛鴦。   </p>   <p>長繩難繫日，自古共悲辛。黃金高北斗，不惜買陽春。    <br />    石火無留光，還如世中人。即事已如夢，後來我誰身。    <br />    提壺莫辭貧，取酒會四鄰。仙人殊恍惚，未若醉中真。   </p>   <p>清都綠玉樹，灼爍瑤台春。攀花弄秀色，遠贈天仙人。    <br />    香風送紫蕊，直到扶桑津。取掇世上艷，所貴心之珍。    <br />    相思傳一笑，聊欲示情親。   </p>   <p>今日風日好，明日恐不如。春風笑於人，何乃愁自居。    <br />    吹簫舞彩鳳，酌醴鱠神魚。千金買一醉，取樂不求餘。    <br />    達士遺天地，東門有二疏。愚夫同瓦石，有才知捲舒。    <br />    無事坐悲苦，塊然涸轍魚。   </p>   <p>運速天地閉，胡風結飛霜。百草死冬月，六龍頹西荒。    <br />    太白出東方，彗星揚精光。鴛鴦非越鳥，何為眷南翔。    <br />    惟昔鷹將犬，今為侯與王。得水成蛟龍，爭池奪鳳凰。    <br />    北斗不酌酒，南箕空簸揚。   </p>   <p>世路今太行，回車竟何託。萬族皆凋枯，遂無少可樂。    <br />    曠野多白骨，幽魂共銷鑠。榮貴當及時，春華宜照灼。    <br />    人非昆山玉，安得長璀錯。身沒期不朽，榮名在麟閣。   </p>   <p>月色不可掃，客愁不可道。玉露生秋衣，流螢飛百草。    <br />    日月終銷毀，天地同枯槁。蟪蛄啼青松，安見此樹老。    <br />    金丹寧誤俗，昧者難精討。爾非千歲翁，多恨去世早。    <br />    飲酒入玉壺，藏身以為寶。   </p>   <p>生者為過客，死者為歸人。天地一逆旅，同悲萬古塵。    <br />    月兔空搗藥，扶桑已成薪。白骨寂無言，青松豈知春。    <br />    前後更歎息，浮榮安足珍。   </p>   <p>仙人騎彩鳳，昨下閬風岑。海水三清淺，桃源一見尋。    <br />    遺我綠玉杯，兼之紫瓊琴。杯以傾美酒，琴以閒素心。    <br />    二物非世有，何論珠與金。琴彈松裡風，杯勸天上月。    <br />    風月長相知，世人何倏忽。   </p>   <p>涉江弄秋水，愛此荷花鮮。攀荷弄其珠，蕩漾不成圓。    <br />    佳人彩雲裡，欲贈隔遠天。相思無由見，悵望涼風前。   </p>   <p>去去復去去，辭君還憶君。漢水既殊流，楚山亦此分。    <br />    人生難稱意，豈得長為群。越燕喜海日，燕鴻思朔雲。    <br />    別久容華晚，琅玕不能飯。日落知天昏，夢長覺道遠。    <br />    望夫登高山，化石竟不返。   </p>   <p>    <b>     <font color=\"#FF6600\">感興六首</font>    </b>    <br />    瑤姬天帝女，精彩化朝雲。宛轉入宵夢，無心向楚君。    <br />    錦衾抱秋月，綺席空蘭芬。茫昧竟誰測，虛傳宋玉文。   </p>   <p>洛浦有宓妃，飄颻雪爭飛。輕雲拂素月，了可見清輝。    <br />    解珮欲西去，含情詎相違。香塵動羅襪，綠水不沾衣。    <br />    陳王徒作賦，神女豈同歸。好色傷大雅，多為世所譏。   </p>   <p>裂素持作書，將寄萬里懷。眷眷待遠信，竟歲無人來。    <br />    征鴻務隨陽，又不為我棲。委之在深篋，蠹魚壞其題。    <br />    何如投水中，流落他人開。不惜他人開，但恐生是非。   </p>   <p>十五遊神仙，仙遊未曾歇。吹笙坐松風，泛瑟窺海月。    <br />    西山玉童子，使我煉金骨。欲逐黃鶴飛，相呼向蓬闕。   </p>   <p>西國有美女，結樓青雲端。蛾眉艷曉月，一笑傾城歡。    <br />    高節不可奪，炯心如凝丹。常恐彩色晚，不為人所觀。    <br />    安得配君子，共乘雙飛鸞。   </p>   <p>嘉谷隱豐草，草深苗且稀。農夫既不異，孤穗將安歸。    <br />    常恐委疇隴，忽與秋蓬飛。烏得薦宗廟，為君生光輝。   </p>   <p>    <b>     <font color=\"#FF6600\">寓言三首</font>    </b>    <br />    周公負斧扆，成王何夔夔。武王昔不豫，剪爪投河湄。    <br />    賢聖遇讒慝，不免人君疑。天風拔大木，禾黍咸傷萎。    <br />    管蔡扇蒼蠅，公賦鴟鴞詩。金縢若不啟，忠信誰明之。    <br />    <br />    搖裔雙彩鳳，婉孌三青禽。往還瑤台裡，鳴舞玉山岑。    <br />    以歡秦娥意，復得王母心。區區精衛鳥，銜木空哀吟。    <br />    <br />    長安春色歸，先入青門道。綠楊不自持，從風欲傾倒。    <br />    海燕還秦宮，雙飛入簾櫳。相思不相見，託夢遼城東。   </p>   <p>    <b>     <font color=\"#FF6600\">秋夕旅懷</font>    </b>    <br />    涼風度秋海，吹我鄉思飛。連山去無際，流水何時歸。    <br />    目極浮雲色，心斷明月暉。芳草歇柔艷，白露催寒衣。    <br />    夢長銀漢落，覺罷天星稀。含悲想舊國，泣下誰能揮。   </p>   <p>    <b>     <font color=\"#FF6600\">感遇四首</font>    </b>    <br />    吾愛王子晉，得道伊洛濱。金骨既不毀，玉顏長自春。    <br />    可憐浮丘公，猗靡與情親。舉首白日間，分明謝時人。    <br />    二仙去已遠，夢想空慇勤。   </p>   <p>可歎東籬菊，莖疏葉且微。雖言異蘭蕙，亦自有芳菲。    <br />    未泛盈樽酒，徒沾清露輝。當榮君不採，飄落欲何依。   </p>   <p>昔余聞姮娥，竊藥駐雲髮。不自嬌玉顏，方希煉金骨。    <br />    飛去身莫返，含笑坐明月。紫宮夸蛾眉，隨手會凋歇。   </p>   <p>宋玉事楚王，立身本高潔。巫山賦彩雲，郢路歌白雪。    <br />    舉國莫能和，巴人皆捲舌。一感登徒言，恩情遂中絕。   </p>   <p>    <b>     <font color=\"#FF6600\">翰林讀書言懷，呈集賢諸學士</font>    </b>    <br />    晨趨紫禁中，夕待金門詔。觀書散遺帙，探古窮至妙。    <br />    片言苟會心，掩卷忽而笑。青蠅易相點，白雪難同調。    <br />    本是疏散人，屢貽褊促誚。雲天屬清朗，林壑憶遊眺。    <br />    或時清風來，閒倚欄下嘯。嚴光桐廬溪，謝客臨海嶠。    <br />    功成謝人間，從此一投釣。   </p>   <p>    <b>     <font color=\"#FF6600\">尋陽紫極宮感秋作</font>    </b>    <br />    何處聞秋聲，翛翛北窗竹。回薄萬古心，攬之不盈掬。    <br />    靜坐觀眾妙，浩然媚幽獨。白雲南山來，就我簷下宿。    <br />    懶從唐生決，羞訪季主卜。四十九年非，一往不可復。    <br />    野情轉蕭灑，世道有翻覆。陶令歸去來，田家酒應熟。   </p>   <p>    <b>     <font color=\"#FF6600\">江上秋懷</font>    </b>    <br />    餐霞臥舊壑，散髮謝遠遊。山蟬號枯桑，始復知天秋。    <br />    朔雁別海裔，越燕辭江樓。颯颯風捲沙，茫茫霧縈洲。    <br />    黃雲結暮色，白水揚寒流。惻愴心自悲，潺湲淚難收。    <br />    蘅蘭方蕭瑟，長歎令人愁。   </p>   <p>    <b>     <font color=\"#FF6600\">秋夕書懷（一作秋日南遊書懷）</font>    </b>    <br />    北風吹海雁，南渡落寒聲。感此瀟湘客，淒其流浪情。    <br />    海懷結滄洲，霞想遊赤城。始探蓬壺事，旋覺天地輕。    <br />    澹然吟高秋，閒臥瞻太清。蘿月掩空幕，松霜結前楹。    <br />    滅見息群動，獵微窮至精。桃花有源水，可以保吾生。   </p>   <p>    <b>     <font color=\"#FF6600\">避地司空原言懷</font>    </b>    <br />    南風昔不競，豪聖思經綸。劉琨與祖逖，起舞雞鳴晨。    <br />    雖有匡濟心，終為樂禍人。我則異於是，潛光皖水濱。    <br />    卜築司空原，北將天柱鄰。雪霽萬里月，雲開九江春。    <br />    俟乎泰階平，然後託微身。傾家事金鼎，年貌可長新。    <br />    所願得此道，終然保清真。弄景奔日馭，攀星戲河津。    <br />    一隨王喬去，長年玉天賓。   </p>   <p>    <b>     <font color=\"#FF6600\">上崔相百憂章（時在潯陽獄）</font>    </b>    <br />    共公赫怒，天維中摧。鯤鯨噴蕩，揚濤起雷。    <br />    魚龍陷人，成此禍胎。火焚昆山，玉石相硾。    <br />    仰希霖雨，灑寶炎煨。箭發石開，戈揮日回。    <br />    鄒衍慟哭，燕霜颯來，微誠不感。猶縶夏台。    <br />    蒼鷹搏攫，丹棘崔嵬。豪聖凋枯，王風傷哀。    <br />    斯文未喪，東嶽豈頹。穆逃楚難，鄒脫吳災。    <br />    見機苦遲，二公所咍。驥不驟進，麟何來哉。    <br />    星離一門，草擲二孩。萬憤結習，憂從中催。    <br />    金瑟玉壺，盡為愁媒。舉酒太息，泣血盈杯。    <br />    台星再朗，天網重恢。屈法申恩，棄瑕取材。    <br />    冶長非罪，尼父無猜。覆盆倘舉，應照寒灰。   </p>   <p>    <b>     <font color=\"#FF6600\">萬憤詞投魏郎中</font>    </b>    <br />    海水渤潏，人罹鯨鯢。蓊胡沙而四塞，始滔天於燕齊。    <br />    何六龍之浩蕩，遷白日於秦西。九土星分，嗷嗷棲棲。    <br />    南冠君子，呼天而啼。戀高堂而掩泣，淚血地而成泥。    <br />    獄戶春而不草，獨幽怨而沉迷。兄九江兮弟三峽，悲羽化之難齊。    <br />    穆陵關北愁愛子，豫章天南隔老妻。    <br />    一門骨肉散百草，遇難不復相提攜。樹榛拔桂，囚鸞寵雞。    <br />    舜昔授禹，伯成耕犁。德自此衰，吾將安棲。    <br />    好我者恤我，不好我者何忍臨危而相擠。子胥鴟夷，彭越醢醯。    <br />    自古豪烈，胡為此繄。蒼蒼之天，高乎視低。    <br />    如其聽卑，脫我牢狴。儻辨美玉，君收白珪。   </p>   <p>    <b>     <font color=\"#FF6600\">荊州賊平，臨洞庭言懷作</font>    </b>    <br />    修蛇橫洞庭，吞象臨江島。積骨成巴陵，遺言聞楚老。    <br />    水窮三苗國，地窄三湘道。歲晏天崢嶸，時危人枯槁。    <br />    思歸陰喪亂，去國傷懷抱。郢路方丘墟，章華亦傾倒。    <br />    風悲猿嘯苦，木落鴻飛早。日隱西赤沙，月明東城草。    <br />    關河望已絕，氛霧行當掃。長叫天可聞，吾將問蒼昊。   </p>   <p>    <b>     <font color=\"#FF6600\">覽鏡書懷</font>    </b>    <br />    得道無古今，失道還衰老。自笑鏡中人，白髮如霜草。    <br />    捫心空歎息，問影何枯槁。桃李竟何言，終成南山皓。   </p>   <p>    <b>     <font color=\"#FF6600\">田園言懷</font>    </b>    <br />    賈誼三年謫，班超萬里侯。何如牽白犢，飲水對清流。   </p>   <p>    <b>     <font color=\"#FF6600\">江南春懷</font>    </b>    <br />    青春幾何時，黃鳥鳴不歇。天涯失鄉路，江外老華髮。    <br />    心飛秦塞雲，影滯楚關月。身世殊爛漫，田園久蕪沒。    <br />    歲晏何所從，長歌謝金闕。   </p>   <p>    <b>     <font color=\"#FF6600\">聽蜀僧濬彈琴</font>    </b>    <br />    蜀僧抱綠綺，西下峨眉峰。為我一揮手，如聽萬壑松。    <br />    客心洗流水，餘響入霜鐘。不覺碧山暮，秋雲暗幾重。   </p>   <p>    <b>     <font color=\"#FF6600\">魯東門觀刈蒲</font>    </b>    <br />    魯國寒事早，初霜刈渚蒲。揮鐮若轉月，拂水生連珠。    <br />    此草最可珍，何必貴龍鬚。織作玉床席，欣承清夜娛。    <br />    羅衣能再拂，不畏素塵蕪。   </p>   <p>    <b>     <font color=\"#FF6600\">詠鄰女東窗海石榴</font>    </b>    <br />    魯女東窗下，海榴世所稀。珊瑚映綠水，未足比光輝。    <br />    清香隨風發，落日好鳥歸。願為東南枝，低舉拂羅衣。    <br />    無由共攀折，引領望金扉。   </p>   <p>    <b>     <font color=\"#FF6600\">南軒松</font>    </b>    <br />    南軒有孤松，柯葉自綿冪。清風無閒時，瀟灑終日夕。    <br />    陰生古苔綠，色染秋煙碧。何當凌雲霄，直上數千尺。   </p>   <p>    <b>     <font color=\"#FF6600\">詠山樽二首（前首題一作詠柳少府山癭木樽）</font>    </b>    <br />    蟠木不雕飾，且將斤斧疏。樽成山嶽勢，材是棟樑餘。    <br />    外與金罍並，中涵玉醴虛。慚君垂拂拭，遂忝玳筵居。    <br />    擁腫寒山木，嵌空成酒樽。愧無江海量，偃蹇在君門。   </p>   <p>    <b>     <font color=\"#FF6600\">初出金門，尋王侍御不遇，詠壁上鸚鵡</font>    </b>    <br />    落羽辭金殿，孤鳴吒繡衣。能言終見棄，還向隴西飛。   </p>   <p>    <b>     <font color=\"#FF6600\">紫籐樹</font>    </b>    <br />    紫籐掛雲木，花蔓宜陽春。密葉隱歌鳥，香風留美人。   </p>   <p>    <b>     <font color=\"#FF6600\">觀放白鷹二首</font>    </b>    <br />    八月邊風高，胡鷹白錦毛。孤飛一片雪，百里見秋毫。    <br />    <br />    寒冬十二月，蒼鷹八九毛。寄言燕雀莫相啅，自有雲霄萬里高。   </p>   <p>    <b>     <font color=\"#FF6600\">觀博平王志安少府山水粉圖</font>    </b>    <br />    粉壁為空天，丹青狀江海。遊雲不知歸，日見白鷗在。    <br />    博平真人王志安，沉吟至此願掛冠。松溪石磴帶秋色，愁客思歸坐曉寒。   </p>   <p>    <b>     <font color=\"#FF6600\">題雍丘崔明府丹灶</font>    </b>    <br />    美人為政本忘機，服藥求仙事不違。葉縣已泥丹灶畢，瀛洲當伴赤松歸。    <br />    先師有訣神將助，大聖無心火自飛。九轉但能生羽翼，雙鳧忽去定何依。   </p>   <p>    <b>     <font color=\"#FF6600\">觀元丹丘坐巫山屏風</font>    </b>    <br />    昔遊三峽見巫山，見畫巫山宛相似。疑是天邊十二峰，飛入君家彩屏裡。    <br />    寒松蕭瑟如有聲，陽台微茫如有情。錦衾瑤席何寂寂，楚王神女徒盈盈。    <br />    高咫尺，如千里，翠屏丹崖燦如綺。蒼蒼遠樹圍荊門，歷歷行舟泛巴水。    <br />    水石潺湲萬壑分，煙光草色俱氛氳。溪花笑日何年發，江客聽猿幾歲聞。    <br />    使人對此心緬邈，疑入嵩丘夢彩雲。   </p>   <p>    <b>     <font color=\"#FF6600\">求崔山人百丈崖瀑布圖</font>    </b>    <br />    百丈素崖裂，四山丹壁開。龍潭中噴射，晝夜生風雷。    <br />    但見瀑泉落，如潀雲漢來。聞君寫真圖，島嶼備縈迴。    <br />    石黛刷幽草，曾青澤古苔。幽緘倘相傳，何必向天台。   </p>   <p>    <b>     <font color=\"#FF6600\">見野草中有曰白頭翁者</font>    </b>    <br />    醉入田家去，行歌荒野中。如何青草裡，亦有白頭翁。    <br />    折取對明鏡，宛將衰鬢同。微芳似相誚，留恨向東風。   </p>   <p>    <b>     <font color=\"#FF6600\">流夜郎題葵葉</font>    </b>    <br />    慚君能衛足，歎我遠移根。白日如分照，還歸守故園。   </p>   <p>    <b>     <font color=\"#FF6600\">塋禪師房觀山海圖</font>    </b>    <br />    真僧閉精宇，滅跡含達觀。列嶂圖雲山，攢峰入霄漢。    <br />    丹崖森在目，清晝疑捲幔。蓬壺來軒窗，瀛海入几案。    <br />    煙濤爭噴薄，島嶼相凌亂。征帆飄空中，瀑水灑天半。    <br />    崢嶸若可陟，想像徒盈歎。杳與真心冥，遂諧靜者玩。    <br />    如登赤城裡，揭步滄洲畔。即事能娛人，從茲得消散。   </p>   <p>    <b>     <font color=\"#FF6600\">白鷺鷥</font>    </b>    <br />    白鷺下秋水，孤飛如墜霜。心閒且未去，獨立沙洲傍。   </p>   <p>    <b>     <font color=\"#FF6600\">詠槿</font>    </b>    <br />    園花笑芳年，池草艷春色。猶不如槿花，嬋娟玉階側。    <br />    芬榮何夭促，零落在瞬息。豈若瓊樹枝，終歲長翕赩。   </p>   <p>    <b>     <font color=\"#FF6600\">詠桂</font>    </b>    <br />    世人種桃李，皆在金張門。攀折爭捷徑，及此春風暄。    <br />    一朝天霜下，榮耀難久存。安知南山桂，綠葉垂芳根。    <br />    清陰亦可託，何惜樹君園。   </p>   <p>    <b>     <font color=\"#FF6600\">白胡桃</font>    </b>    <br />    紅羅袖裡分明見，白玉盤中看卻無。疑是老僧休念誦，腕前推下水晶珠。   </p>   <p>    <b>     <font color=\"#FF6600\">巫山枕障</font>    </b>    <br />    巫山枕障畫高丘，白帝城邊樹色秋。朝雲夜入無行處，巴水橫天更不流。   </p>   <p>    <b>     <font color=\"#FF6600\">南奔書懷（一作自丹陽南奔道中作。蕭士贇云是偽作）</font>    </b>    <br />    遙夜何漫漫，空歌白石爛。甯戚未匡齊，陳平終佐漢。    <br />    欃槍掃河洛，直割鴻溝半。歷數方未遷，雲雷屢多難。    <br />    天人秉旄鉞，虎竹光藩翰。侍筆黃金台，傳觴青玉案。    <br />    不因秋風起，自有思歸歎。主將動讒疑，王師忽離叛。    <br />    自來白沙上，鼓噪丹陽岸。賓御如浮雲，從風各消散。    <br />    舟中指可掬，城上骸爭爨。草草出近關，行行昧前算。    <br />    南奔劇星火，北寇無涯畔。顧乏七寶鞭，留連道傍玩。    <br />    太白夜食昴，長虹日中貫。秦趙興天兵，茫茫九州亂。    <br />    感遇明主恩，頗高祖逖言。過江誓流水，志在清中原。    <br />    拔劍擊前柱，悲歌難重論。   </p>   <p>    <b>     <font color=\"#FF6600\">題隨州紫陽先生壁</font>    </b>    <br />    神農好長生，風俗久已成。復聞紫陽客，早署丹台名。    <br />    喘息餐妙氣，步虛吟真聲。道與古仙合，心將元化並。    <br />    樓疑出蓬海，鶴似飛玉京。松雪窗外曉，池水階下明。    <br />    忽耽笙歌樂，頗失軒冕情。終願惠金液，提攜凌太清。   </p>   <p>    <b>     <font color=\"#FF6600\">題元丹丘山居</font>    </b>    <br />    故人棲東山，自愛丘壑美。青春臥空林，白日猶不起。    <br />    松風清襟袖，石潭洗心耳。羨君無紛喧，高枕碧霞裡。   </p>   <p>    <b>     <font color=\"#FF6600\">題元丹丘穎陽山居</font>    </b>    <br />    仙遊渡穎水，訪隱同元君。忽遺蒼生望，獨與洪崖群。    <br />    卜地初晦跡，興言且成文。卻顧北山斷，前瞻南嶺分。    <br />    遙通汝海月，不隔嵩丘雲。之子合逸趣，而我欽清芬。    <br />    舉跡倚松石，談笑迷朝曛。益願狎青鳥，拂衣棲江濆。   </p>   <p>    <b>     <font color=\"#FF6600\">題瓜州新河，餞族叔舍人賁</font>    </b>    <br />    齊公鑿新河，萬古流不絕。豐功利生人，天地同朽滅。    <br />    兩橋對雙閣，芳樹有行列。愛此如甘棠，誰云敢攀折。    <br />    吳關倚此固，天險自茲設。海水落斗門，湖平見沙汭。    <br />    我行送季父，弭棹徒流悅。楊花滿江來，疑是龍山雪。    <br />    惜此林下興，愴為山陽別。瞻望清路塵，歸來空寂滅。   </p>   <p>    <b>     <font color=\"#FF6600\">洗腳亭</font>    </b>    <br />    白道向姑熟，洪亭臨道傍。前有昔時井，下有五丈床。    <br />    樵女洗素足，行人歇金裝。西望白鷺洲，蘆花似朝霜。    <br />    送君此時去，回首淚成行。   </p>   <p>    <b>     <font color=\"#FF6600\">勞勞亭</font>    </b>    <br />    天下傷心處，勞勞送客亭。春風知別苦，不遣柳條青。   </p>   <p>    <b>     <font color=\"#FF6600\">題金陵王處士水亭（此亭蓋齊朝南苑，又是陸機故宅）</font>    </b>    <br />    王子耽玄言，賢豪多在門。好鵝尋道士，愛竹嘯名園。    <br />    樹色老荒苑，池光蕩華軒。此堂見明月，更憶陸平原。    <br />    掃拭青玉簟，為余置金尊。醉罷欲歸去，花枝宿鳥喧。    <br />    何時復來此，再得洗囂煩。   </p>   <p>    <b>     <font color=\"#FF6600\">題嵩山逸人元丹丘山居</font>    </b>    <br />    家本紫雲山，道風未淪落。沉懷丹丘志，沖賞歸寂寞。    <br />    朅來遊閩荒，捫涉窮禹鑿。夤緣泛潮海，偃蹇陟廬霍。    <br />    憑雷躡天窗，弄影憩霞閣。且欣登眺美，頗愜隱淪諾。    <br />    三山曠幽期，四岳聊所託。故人契嵩穎，高義炳丹雘。    <br />    滅跡遺紛囂，終言本峰壑。自矜林湍好，不羨朝市樂。    <br />    偶與真意並，頓覺世情薄。爾能折芳桂，吾亦採蘭若。    <br />    拙妻好乘鸞，嬌女愛飛鶴。提攜訪神仙，從此煉金藥。   </p>   <p>    <b>     <font color=\"#FF6600\">題江夏修靜寺（此寺是李北海舊宅）</font>    </b>    <br />    我家北海宅，作寺南江濱。空庭無玉樹，高殿坐幽人。    <br />    書帶留青草，琴堂冪素塵。平生種桃李，寂滅不成春。   </p>   <p>    <b>     <font color=\"#FF6600\">題宛溪館</font>    </b>    <br />    吾憐宛溪好，百尺照心明。何謝新安水，千尋見底清。    <br />    白沙留月色，綠竹助秋聲。卻笑嚴湍上，於今獨擅名。   </p>   <p>    <b>     <font color=\"#FF6600\">題東谿公幽居</font>    </b>    <br />    杜陵賢人清且廉，東谿卜築歲將淹。宅近青山同謝脁，    <br />    門垂碧柳似陶潛。好鳥迎春歌後院，飛花送酒舞前簷。    <br />    客到但知留一醉，盤中只有水晶鹽。   </p>   <p>    <b>     <font color=\"#FF6600\">嘲魯儒</font>    </b>    <br />    魯叟談五經，白髮死章句。問以經濟策，茫如墜煙霧。    <br />    足著遠遊履，首戴方山巾。緩步從直道，未行先起塵。    <br />    秦家丞相府，不重褒衣人。君非叔孫通，與我本殊倫。    <br />    時事且未達，歸耕汶水濱。   </p>   <p>    <b>     <font color=\"#FF6600\">懼讒</font>    </b>    <br />    二桃殺三士，詎假劍如霜。眾女妒蛾眉，雙花競春芳。    <br />    魏姝信鄭袖，掩袂對懷王。一惑巧言子，朱顏成死傷。    <br />    行將泣團扇，慼慼愁人腸。   </p>   <p>    <b>     <font color=\"#FF6600\">觀獵</font>    </b>    <br />    太守耀清威，乘閒弄晚暉。江沙橫獵騎，山火繞行圍。    <br />    箭逐雲鴻落，鷹隨月兔飛。不知白日暮，歡賞夜方歸。   </p>   <p>    <b>     <font color=\"#FF6600\">觀胡人吹笛</font>    </b>    <br />    胡人吹玉笛，一半是秦聲。十月吳山曉，梅花落敬亭。    <br />    愁聞出塞曲，淚滿逐臣纓。卻望長安道，空懷戀主情。   </p>   <p>    <b>     <font color=\"#FF6600\">軍行（一作從軍行，一作行軍）</font>    </b>    <br />    騮馬新跨白玉鞍，戰罷沙場月色寒。城頭鐵鼓聲猶震，匣裡金刀血未乾。   </p>   <p>    <b>     <font color=\"#FF6600\">從軍行</font>    </b>    <br />    百戰沙場碎鐵衣，城南已合數重圍。突營射殺呼延將，獨領殘兵千騎歸。   </p>   <p>    <b>     <font color=\"#FF6600\">平虜將軍妻</font>    </b>    <br />    平虜將軍婦，入門二十年。君心自有悅，妾寵豈能專。    <br />    出解床前帳，行吟道上篇。古人不唾井，莫忘昔纏綿。   </p>   <p>    <b>     <font color=\"#FF6600\">春夜洛城聞笛</font>    </b>    <br />    誰家玉笛暗飛聲，散入春風滿洛城。此夜曲中聞折柳，何人不起故園情。   </p>   <p>    <b>     <font color=\"#FF6600\">嵩山採菖蒲者</font>    </b>    <br />    神仙多古貌，雙耳下垂肩。嵩岳逢漢武，疑是九疑仙。    <br />    我來採菖蒲，服食可延年。言終忽不見，滅影入雲煙。    <br />    喻帝竟莫悟，終歸茂陵田。   </p>   <p>    <b>     <font color=\"#FF6600\">金陵聽韓侍御吹笛</font>    </b>    <br />    韓公吹玉笛，倜儻流英音。風吹繞鍾山，萬壑皆龍吟。    <br />    王子停鳳管，師襄掩瑤琴。餘韻度江去，天涯安可尋。   </p>   <p>    <b>     <font color=\"#FF6600\">流夜郎聞酺不預</font>    </b>    <br />    北闕聖人歌太康，南冠君子竄遐荒。漢酺聞奏鈞天樂，願得風吹到夜郎。   </p>   <p>    <b>     <font color=\"#FF6600\">放後遇恩不沾</font>    </b>    <br />    天作雲與雷，霈然德澤開。東風日本至，白雉越裳來。    <br />    獨棄長沙國，三年未許回。何時入宣室，更問洛陽才。   </p>   <p>    <b>     <font color=\"#FF6600\">宣城見杜鵑花（一作杜牧詩，題云《子規》）</font>    </b>    <br />    蜀國曾聞子規鳥，宣城還見杜鵑花。一叫一迴腸一斷，三春三月憶三巴。   </p>   <p>    <b>     <font color=\"#FF6600\">白田馬上聞鶯</font>    </b>    <br />    黃鸝啄紫椹，五月鳴桑枝。我行不記日，誤作陽春時。    <br />    蠶老客未歸，白田已繅絲。驅馬又前去，捫心空自悲。   </p>   <p>    <b>     <font color=\"#FF6600\">三五七言</font>    </b>    <br />    秋風清，秋月明。落葉聚還散，寒鴉棲復驚。    <br />    相思相見知何日，此時此夜難為情。   </p>   <p>    <b>     <font color=\"#FF6600\">雜詩</font>    </b>    <br />    白日與明月，晝夜尚不閒。況爾悠悠人，安得久世間。    <br />    傳聞海水上，乃有蓬萊山。玉樹生綠葉，靈仙每登攀。    <br />    一食駐玄髮，再食留紅顏。吾欲從此去，去之無時還。   </p>   <p>    <b>     <font color=\"#FF6600\">寄遠十一首</font>    </b>    <br />    三鳥別王母，銜書來見過。腸斷若剪弦，其如愁思何。    <br />    遙知玉窗裡，纖手弄雲和。奏曲有深意，青松交女蘿。    <br />    寫水山井中，同泉豈殊波。秦心與楚恨，皎皎為誰多。   </p>   <p>青樓何所在，乃在碧雲中。寶鏡掛秋水，羅衣輕春風。    <br />    新妝坐落日，悵望金屏空。念此送短書，願因雙飛鴻。   </p>   <p>本作一行書，慇勤道相憶。一行復一行，滿紙情何極。    <br />    瑤台有黃鶴，為報青樓人。朱顏凋落盡，白髮一何新。    <br />    自知未應還，離居經三春。桃李今若為，當窗發光彩。    <br />    莫使香風飄，留與紅芳待。   </p>   <p>玉箸落春鏡，坐愁湖陽水。聞與陰麗華，風煙接鄰里。    <br />    青春已復過，白日忽相催。但恐荷花晚，令人意已摧。    <br />    相思不惜夢，日夜向陽台。   </p>   <p>遠憶巫山陽，花明綠江暖。躊躇未得往，淚向南雲滿。    <br />    春風復無情，吹我夢魂斷。不見眼中人，天長音信短。   </p>   <p>陽台隔楚水，春草生黃河。相思無日夜，浩蕩若流波。    <br />    流波向海去，欲見終無因。遙將一點淚，遠寄如花人。   </p>   <p>妾在舂陵東，君居漢江島。一日望花光，往來成白道。    <br />    一為雲雨別，此地生秋草。秋草秋蛾飛，相思愁落暉。    <br />    何由一相見，滅燭解羅衣。   </p>   <p>憶昨東園桃李紅碧枝，與君此時初別離。    <br />    金瓶落井無消息，令人行歎復坐思。坐思行歎成楚越，春風玉顏畏銷歇。    <br />    碧窗紛紛下落花，青樓寂寂空明月。    <br />    兩不見，但相思。空留錦字表心素，至今緘愁不忍窺。   </p>   <p>長短春草綠，緣階如有情。捲施心獨苦，抽卻死還生。    <br />    睹物知妾意，希君種後庭。閒時當採掇，念此莫相輕。   </p>   <p>魯縞如玉霜，筆題月氏書。寄書白鸚鵡，西海慰離居。    <br />    行數雖不多，字字有委曲。天末如見之，開緘淚相續。    <br />    淚盡恨轉深，千里同此心。相思千萬里，一書值千金。   </p>   <p>愛君芙蓉嬋娟之艷色，色可餐兮難再得。    <br />    憐君冰玉清迥之明心，情不極兮意已深。    <br />    朝共琅玕之綺食，夜同鴛鴦之錦衾。恩情婉孌忽為別，使人莫錯亂愁心。    <br />    亂愁心，涕如雪。寒燈厭夢魂欲絕，覺來相思生白髮。    <br />    盈盈漢水若可越，可惜凌波步羅襪。    <br />    美人美人兮歸去來，莫作朝雲暮雨兮飛陽台。   </p>   <p>    <b>     <font color=\"#FF6600\">長信宮（一作長信怨）</font>    </b>    <br />    月皎昭陽殿，霜清長信宮。天行乘玉輦，飛燕與君同。    <br />    別有歡娛處，承恩樂未窮。誰憐團扇妾，獨坐怨秋風。   </p>   <p>    <b>     <font color=\"#FF6600\">長門怨二首</font>    </b>    <br />    天回北斗掛西樓，金屋無人螢火流。月光欲到長門殿，別作深宮一段愁。   </p>   <p>桂殿長愁不記春，黃金四屋起秋塵。夜懸明鏡青天上，獨照長門宮裡人。</p>   <p>    <b>     <font color=\"#FF6600\">春怨</font>    </b>    <br />    白馬金羈遼海東，羅帷繡被臥春風。落月低軒窺燭盡，飛花入戶笑床空。   </p>   <p>    <b>     <font color=\"#FF6600\">代贈遠</font>    </b>    <br />    妾本洛陽人，狂夫幽燕客。渴飲易水波，由來多感激。    <br />    胡馬西北馳，香騣搖綠絲。鳴鞭從此去，逐虜蕩邊陲。    <br />    昔去有好言，不言久離別。燕支多美女，走馬輕風雪。    <br />    見此不記人，恩情雲雨絕。啼流玉箸盡，坐恨金閨切。    <br />    織錦作短書，腸隨回文結。相思欲有寄，恐君不見察。    <br />    焚之揚其灰，手跡自此滅。   </p>   <p>    <b>     <font color=\"#FF6600\">陌上贈美人（一作小放歌行）</font>    </b>    <br />    駿馬驕行踏落花，垂鞭直拂五雲車。美人一笑褰珠箔，遙指紅樓是妾家。   </p>   <p>    <b>     <font color=\"#FF6600\">閨情</font>    </b>    <br />    流水去絕國，浮雲辭故關。水或戀前浦，雲猶歸舊山。    <br />    恨君流沙去，棄妾漁陽間。玉箸夜垂流，雙雙落朱顏。    <br />    黃鳥坐相悲，綠楊誰更攀。織錦心草草，挑燈淚斑斑。    <br />    窺鏡不自識，況乃狂夫還。   </p>   <p>    <b>     <font color=\"#FF6600\">代別情人</font>    </b>    <br />    清水本不動，桃花發岸傍。桃花弄水色，波蕩搖春光。    <br />    我悅子容艷，子傾我文章。風吹綠琴去，曲度紫鴛鴦。    <br />    昔作一水魚，今成兩枝鳥。哀哀長雞鳴，夜夜達五曉。    <br />    起折相思樹，歸贈知寸心。覆水不可收，行雲難重尋。    <br />    天涯有度鳥，莫絕瑤華音。   </p>   <p>    <b>     <font color=\"#FF6600\">代秋情</font>    </b>    <br />    幾日相別離，門前生穭葵。寒蟬聒梧桐，日夕長鳴悲。    <br />    白露濕螢火，清霜凌兔絲。空掩紫羅袂，長啼無盡時。   </p>   <p>    <b>     <font color=\"#FF6600\">對酒</font>    </b>    <br />    蒲萄酒，金叵羅，吳姬十五細馬馱。青黛畫眉紅錦靴，道字不正嬌唱歌。    <br />    玳瑁筵中懷裡醉，芙蓉帳底奈君何。   </p>   <p>    <b>     <font color=\"#FF6600\">怨情</font>    </b>    <br />    新人如花雖可寵，故人似玉由來重。花性飄揚不自持，玉心皎潔終不移。    <br />    故人昔新今尚故，還見新人有故時。請看陳后黃金屋，寂寂珠簾生網絲。   </p>   <p>    <b>     <font color=\"#FF6600\">湖邊採蓮婦</font>    </b>    <br />    小姑織白紵，未解將人語。大嫂採芙蓉，溪湖千萬重。    <br />    長兄行不在，莫使外人逢。願學秋胡婦，貞心比古松。   </p>   <p>    <b>     <font color=\"#FF6600\">怨情</font>    </b>    <br />    美人捲珠簾，深坐顰蛾眉。但見淚痕濕，不知心恨誰。   </p>   <p>    <b>     <font color=\"#FF6600\">代寄情，楚詞體</font>    </b>    <br />    君不來兮，徒蓄怨積思而孤吟。雲陽一去已遠，隔巫山綠水之沉沉。    <br />    留餘香兮染繡被，夜欲寢兮愁人心。朝馳余馬於青樓，怳若空而夷猶。    <br />    浮雲深兮不得語，卻惆悵而懷憂。使青鳥兮銜書，恨獨宿兮傷離居。    <br />    何無情而雨絕，夢雖往而交疏。橫流涕而長嗟，折芳洲之瑤華。    <br />    送飛鳥以極目，怨夕陽之西斜。願為連根同死之秋草，不作飛空之落花。   </p>   <p>    <b>     <font color=\"#FF6600\">學古思邊</font>    </b>    <br />    銜悲上隴首，腸斷不見君。流水若有情，幽哀從此分。    <br />    蒼茫愁邊色，惆悵落日曛。山外接遠天，天際復有雲。    <br />    白雁從中來，飛鳴苦難聞。足繫一書札，寄言難離群。    <br />    離群心斷絕，十見花成雪。胡地無春暉，征人行不歸。    <br />    相思杳如夢，珠淚濕羅衣。   </p>   <p>    <b>     <font color=\"#FF6600\">思邊（一作春怨）</font>    </b>    <br />    去年何時君別妾，南園綠草飛蝴蝶。今歲何時妾憶君，西山白雪暗晴雲。    <br />    玉關去此三千里，欲寄音書那可聞。   </p>   <p>    <b>     <font color=\"#FF6600\">口號吳王美人半醉</font>    </b>    <br />    風動荷花水殿香，姑蘇台上宴吳王。西施醉舞嬌無力，笑倚東窗白玉床。   </p>   <p>    <b>     <font color=\"#FF6600\">代美人愁鏡二首</font>    </b>    <br />    明明金鵲鏡，了了玉台前。拂拭交冰月，光輝何清圓。    <br />    紅顏老昨日，白髮多去年。鉛粉坐相誤，照來空淒然。   </p>   <p>美人贈此盤龍之寶鏡，燭我金縷之羅衣。    <br />    時將紅袖拂明月，為惜普照之餘暉。影中金鵲飛不滅，台下青鸞思獨絕。    <br />    稿砧一別若箭弦，去有日，來無年。狂風吹卻妾心斷，玉箸並墮菱花前。   </p>   <p>    <b>     <font color=\"#FF6600\">贈段七娘</font>    </b>    <br />    羅襪凌波生網塵，那能得計訪情親。千杯綠酒何辭醉，一面紅妝惱殺人。   </p>   <p>    <b>     <font color=\"#FF6600\">別內赴征三首</font>    </b>    <br />    王命三征去未還，明朝離別出吳關。白玉高樓看不見，相思須上望夫山。   </p>   <p>出門妻子強牽衣，問我西行幾日歸。歸時倘佩黃金印，莫學蘇秦不下機。</p>   <p>翡翠為樓金作梯，誰人獨宿倚門啼。夜坐寒燈連曉月，行行淚盡楚關西。</p>   <p>    <b>     <font color=\"#FF6600\">秋浦寄內</font>    </b>    <br />    我今尋陽去，辭家千里餘。結荷倦水宿，卻寄大雷書。    <br />    雖不同辛苦，愴離各自居。我自入秋浦，三年北信疏。    <br />    紅顏愁落盡，白髮不能除。有客自梁苑，手攜五色魚。    <br />    開魚得錦字，歸問我何如。江山雖道阻，意合不為殊。   </p>   <p>    <b>     <font color=\"#FF6600\">自代內贈</font>    </b>    <br />    寶刀截流水，無有斷絕時。妾意逐君行，纏綿亦如之。    <br />    別來門前草，秋巷春轉碧。掃盡更還生，萋萋滿行跡。    <br />    鳴鳳始相得，雄驚雌各飛。遊雲落何山，一往不見歸。    <br />    估客發大樓，知君在秋浦。梁苑空錦衾，陽台夢行雨。    <br />    妾家三作相，失勢去西秦。猶有舊歌管，淒清聞四鄰。    <br />    曲度入紫雲，啼無眼中人。妾似井底桃，開花向誰笑。    <br />    君如天上月，不肯一回照。窺鏡不自識，別多憔悴深。    <br />    安得秦吉了，為人道寸心。   </p>   <p>    <b>     <font color=\"#FF6600\">秋浦感主人歸燕寄內</font>    </b>    <br />    霜凋楚關木，始知殺氣嚴。寥寥金天廓，婉婉綠紅潛。    <br />    胡燕別主人，雙雙語前簷。三飛四回顧，欲去復相瞻。    <br />    豈不戀華屋，終然謝珠簾。我不及此鳥，遠行歲已淹。    <br />    寄書道中歎，淚下不能緘。   </p>   <p>    <b>     <font color=\"#FF6600\">送內尋廬山女道士李騰空二首</font>    </b>    <br />    君尋騰空子，應到碧山家。水舂雲母碓，風掃石楠花。    <br />    若愛幽居好，相邀弄紫霞。   </p>   <p>多君相門女，學道愛神仙。素手掬青靄，羅衣曳紫煙。    <br />    一往屏風疊，乘鸞著玉鞭。   </p>   <p>    <b>     <font color=\"#FF6600\">贈內</font>    </b>    <br />    三百六十日，日日醉如泥。雖為李白婦，何異太常妻。   </p>   <p>    <b>     <font color=\"#FF6600\">在潯陽非所寄內</font>    </b>    <br />    聞難知慟哭，行啼入府中。多君同蔡琰，流淚請曹公。    <br />    知登吳章嶺，昔與死無分。崎嶇行石道，外折入青雲。    <br />    相見若悲歎，哀聲那可聞。   </p>   <p>    <b>     <font color=\"#FF6600\">南流夜郎寄內</font>    </b>    <br />    夜郎天外怨離居，明月樓中音信疏。北雁春歸看欲盡，南來不得豫章書。   </p>   <p>    <b>     <font color=\"#FF6600\">越女詞五首（越中書所見也）</font>    </b>    <br />    長干吳兒女，眉目艷新月。屐上足如霜，不著鴉頭襪。    <br />    吳兒多白皙，好為盪舟劇。賣眼擲春心，折花調行客。    <br />    耶溪採蓮女，見客棹歌回。笑入荷花去，佯羞不出來。    <br />    東陽素足女，會稽素舸郎。相看月未墮，白地斷肝腸。    <br />    鏡湖水如月，耶溪女似雪。新妝蕩新波，光景兩奇絕。   </p>   <p>    <b>     <font color=\"#FF6600\">浣紗石上女</font>    </b>    <br />    玉面耶溪女，青娥紅粉妝。一雙金齒屐，兩足白如霜。   </p>   <p>    <b>     <font color=\"#FF6600\">示金陵子（一作金陵子詞）</font>    </b>    <br />    金陵城東誰家子，竊聽琴聲碧窗裡。落花一片天上來，隨人直渡西江水。    <br />    楚歌吳語嬌不成，似能未能最有情。謝公正要東山妓，攜手林泉處處行。   </p>   <p>    <b>     <font color=\"#FF6600\">出妓金陵子呈盧六四首</font>    </b>    <br />    安石東山三十春，傲然攜妓出風塵。樓中見我金陵子，何似陽台雲雨人。   </p>   <p>南國新豐酒，東山小妓歌。對君君不樂，花月奈愁何。</p>   <p>東道煙霞主，西江詩酒筵。相逢不覺醉，日墮歷陽川。</p>   <p>小妓金陵歌楚聲，家僮丹砂學鳳鳴。我亦為君飲清酒，君心不肯向人傾。</p>   <p>    <b>     <font color=\"#FF6600\">巴女詞</font>    </b>    <br />    巴水急如箭，巴船去若飛。十月三千里，郎行幾歲歸。   </p>   <p>    <b>     <font color=\"#FF6600\">哭晁卿衡</font>    </b>    <br />    日本晁卿辭帝都，征帆一片繞蓬壺。明月不歸沉碧海，白雲愁色滿蒼梧。   </p>   <p>    <b>     <font color=\"#FF6600\">自溧水道哭王炎三首</font>    </b>    <br />    白楊雙行行，白馬悲路傍。晨興見曉月，更似發雲陽。    <br />    溧水通吳關，逝川去未央。故人萬化盡，閉骨茅山岡。    <br />    天上墜玉棺，泉中掩龍章。名飛日月上，義與風雲翔。    <br />    逸氣竟莫展，英圖俄夭傷。楚國一老人，來嗟龔勝亡。    <br />    有言不可道，雪泣憶蘭芳。    <br />    <br />    王公希代寶，棄世一何早。弔死不及哀，殯宮已秋草。    <br />    悲來欲脫劍，掛向何枝好。哭向茅山雖未摧，    <br />    一生淚盡丹陽道。    <br />    <br />    王家碧瑤樹，一樹忽先摧。海內故人泣，天涯弔鶴來。    <br />    未成霖雨用，先失濟川材。一罷廣陵散，鳴琴更不開。   </p>   <p>    <b>     <font color=\"#FF6600\">哭宣城善釀紀叟</font>    </b>    <br />    紀叟黃泉裡，還應釀老春。夜台無曉日，沽酒與何人。   </p>   <p>    <b>     <font color=\"#FF6600\">宣城哭蔣征君華</font>    </b>    <br />    敬亭埋玉樹，知是蔣征君。安得相如草，空餘封禪文。    <br />    池台空有月，詞賦舊凌雲。獨掛延陵劍，千秋在古墳。   </p>   <p>    <b>     <font color=\"#FF6600\">鞠歌行（以下見《文苑英華》）</font>    </b>    <br />    麗莫似漢宮妃，謙莫似黃家女。黃女持謙齒髮高，漢妃恃麗天庭去。    <br />    人生容德不自保，聖人安用推天道。    <br />    君不見蔡澤嵌枯詭怪之形狀，大言直取秦丞相。    <br />    又不見田千秋才智不出人，一朝富貴如有神。    <br />    二侯行事在方冊，泣麟老人終困厄。夜光抱恨良歎悲，日月逝矣吾何之。   </p>   <p>    <b>     <font color=\"#FF6600\">胡無人</font>    </b>    <br />    十萬羽林兒，臨洮破郅支。殺添胡地骨，降足漢營旗。    <br />    塞闊牛羊散，兵休帳幕移。空餘隴頭水，嗚咽向人悲。   </p>   <p>    <b>     <font color=\"#FF6600\">月夜金陵懷古</font>    </b>    <br />    蒼蒼金陵月，空懸帝王州。天文列宿在，霸業大江流。    <br />    綠水絕馳道，青松摧古丘。台傾鳷鵲觀，宮沒鳳凰樓。    <br />    別殿悲清暑，芳園罷樂遊。一聞歌玉樹，蕭瑟後庭秋。   </p>   <p>    <b>     <font color=\"#FF6600\">冬日歸舊山</font>    </b>    <br />    未洗染塵纓，歸來芳草平。一條籐徑綠，萬點雪峰晴。    <br />    地冷葉先盡，谷寒雲不行。嫩篁侵捨密，古樹倒江橫。    <br />    白犬離村吠，蒼苔壁上生。穿廚孤雉過，臨屋舊猿鳴。    <br />    木落禽巢在，籬疏獸路成。拂床蒼鼠走，倒篋素魚驚。    <br />    洗硯修良策，敲松擬素貞。此時重一去，去合到三清。   </p>   <p>    <b>     <font color=\"#FF6600\">望夫石</font>    </b>    <br />    彷彿古容儀，含愁帶曙輝。露如今日淚，苔似昔年衣。    <br />    有恨同湘女，無言類楚妃。寂然芳靄內，猶若待夫歸。   </p>   <p>    <b>     <font color=\"#FF6600\">對雨      <br />     </font>    </b>捲簾聊舉目，露濕草綿芊。古岫藏雲毳，空庭織碎煙。    <br />    水紋愁不起，風線重難牽。盡日扶犁叟，往來江樹前。   </p>   <p>    <b>     <font color=\"#FF6600\">曉晴（一作晚晴）</font>    </b>    <br />    野涼疏雨歇，春色遍萋萋。魚躍青池滿，鶯吟綠樹低。    <br />    野花妝面濕，山草紐斜齊。零落殘雲片，風吹掛竹谿。   </p>   <p>    <b>     <font color=\"#FF6600\">初月</font>    </b>    <br />    玉蟾離海上，白露濕花時。雲畔風生爪，沙頭水浸眉。    <br />    樂哉絃管客，愁殺戰征兒。因絕西園賞，臨風一詠詩。   </p>   <p>    <b>     <font color=\"#FF6600\">雨後望月</font>    </b>    <br />    四郊陰靄散，開戶半蟾生。萬里舒霜合，一條江練橫。    <br />    出時山眼白，高後海心明。為惜如團扇，長吟到五更。   </p>   <p>    <b>     <font color=\"#FF6600\">賦得鶴，送史司馬赴崔相公幕</font>    </b>    <br />    崢嶸丞相府，清切鳳凰池。羨爾瑤台鶴，高棲瓊樹枝。    <br />    歸飛晴日好，吟弄惠風吹。正有乘軒樂，初當學舞時。    <br />    珍禽在羅網，微命若游絲。願託周周羽，相銜漢水湄。   </p>   <p>    <b>     <font color=\"#FF6600\">送客歸吳</font>    </b>    <br />    江村秋雨歇，酒盡一帆飛。路歷波濤去，家惟坐臥歸。    <br />    島花開灼灼，汀柳細依依。別後無餘事，還應掃釣磯。   </p>   <p>    <b>     <font color=\"#FF6600\">送友生遊峽中</font>    </b>    <br />    風靜楊柳垂，看花又別離。幾年同在此，今日各驅馳。    <br />    峽裡聞猿叫，山頭見月時。慇勤一杯酒，珍重歲寒姿。   </p>   <p>    <b>     <font color=\"#FF6600\">送袁明府任長沙</font>    </b>    <br />    別離楊柳青，樽酒表丹誠。古道攜琴去，深山見峽迎。    <br />    暖風花繞樹，秋雨草沿城。自此長江內，無因夜犬驚。   </p>   <p>    <b>     <font color=\"#FF6600\">鄒衍谷</font>    </b>    <br />    燕谷無暖氣，窮巖閉嚴陰。鄒子一吹律，能回天地心。   </p>   <p>    <b>     <font color=\"#FF6600\">雜言用投丹陽知己兼奉宣慰判官（以下見《詩紀》）</font>    </b>    <br />    客從崑崙來，遺我雙玉璞。云是古之得道者西王母食之餘，    <br />    食之可以凌太虛。受之頗謂絕今昔，求識江淮人猶乎比石。    <br />    如今雖在卞和手，●●正憔悴，了了知之亦何益。    <br />    恭聞士有調相如，始從鎬京還，復欲鎬京去。能上秦王殿，    <br />    何時回光一相眄。欲投君，保君年，幸君持取無棄捐。    <br />    無棄捐，服之與君俱神仙。   </p>   <p>    <b>     <font color=\"#FF6600\">觀魚潭</font>    </b>    <br />    觀魚碧潭上，木落潭水清。日暮紫鱗躍，圓波處處生。    <br />    涼煙浮竹盡，秋月照沙明。何必滄浪去，茲焉可濯纓。   </p>   <p>    <b>     <font color=\"#FF6600\">自廣平乘醉走馬六十里至邯鄲，登城樓覽古書懷</font>    </b>    <br />    醉騎白花馬，西走邯鄲城。揚鞭動柳色，寫鞚春風生。    <br />    入郭登高樓，山川與雲平。深宮翳綠草，萬事傷人情。    <br />    相如章華巔，猛氣折秦嬴。兩虎不可鬥，廉公終負荊。    <br />    提攜褲中兒，杵臼及程嬰。立孤就白刃，必死耀丹誠。    <br />    平原三千客，談笑盡豪英。毛君能穎脫，二國且同盟。    <br />    皆為黃泉土，使我涕縱橫。磊磊石子岡，蕭蕭白楊聲。    <br />    諸賢沒此地，碑版有殘銘。太古共今時，由來互哀榮。    <br />    傷哉何足道，感激仰空名。趙俗愛長劍，文儒少逢迎。    <br />    閒從博陵遊，暢飲雪朝酲。歌酣易水動，鼓震叢台傾。    <br />    日落把燭歸，凌晨向燕京。方陳五餌策，一使胡塵清。   </p>   <p>    <b>     <font color=\"#FF6600\">宣州長史弟昭贈余琴谿中雙舞鶴詩以見志</font>    </b>    <br />    令弟佐宣城，贈余琴谿鶴。謂言天涯雪，忽向窗前落。    <br />    白玉為毛衣，黃金不肯博。背風振六翮，對舞臨山閣。    <br />    顧我如有情，長鳴似相託。何當駕此物，與爾騰寥廓。   </p>   <p>    <b>     <font color=\"#FF6600\">題舒州司空山瀑布</font>    </b>    <br />    斷崖如削瓜，嵐光破崖綠。天河從中來，白雲漲川谷。    <br />    玉案赤文字，世眼不可讀。攝身凌青霄，松風拂我足。   </p>   <p>    <b>     <font color=\"#FF6600\">金陵新亭</font>    </b>    <br />    金陵風景好，豪士集新亭。舉目山河異，偏傷周顗情。    <br />    四坐楚囚悲，不憂社稷傾。王公何慷慨，千載仰雄名。   </p>   <p>    <b>     <font color=\"#FF6600\">上清寶鼎詩（前見《東觀餘論》，後見《王直方詩話》）</font>    </b>    <br />    我居清空表，君處紅埃中。仙人持玉尺，廢君多少才。    <br />    玉尺不可盡，君才無時休。   </p>   <p>咽服十二環，奄有仙人房。暮騎紫麟去，海氣侵肌涼。    <br />    贈我纍纍珠，靡靡明月光。   </p>   <p>    <b>     <font color=\"#FF6600\">題許宣平庵壁（見《詩話類編》）</font>    </b>    <br />    我吟傳捨詠，來訪真人居。煙嶺迷高跡，雲林隔太虛。    <br />    窺庭但蕭瑟，倚杖空躊躇。應化遼天鶴，歸當千歲餘。   </p>   <p>    <b>     <font color=\"#FF6600\">戲贈杜甫（以下見《唐詩紀事》）</font>    </b>    <br />    飯顆山頭逢杜甫，頂戴笠子日卓午。借問別來太瘦生，總為從前作詩苦。   </p>   <p>    <b>     <font color=\"#FF6600\">春感詩</font>    </b>    <br />    茫茫南與北，道直事難諧。榆莢錢生樹，楊花玉糝街。    <br />    塵縈遊子面，蝶弄美人釵。卻憶青山上，雲門掩竹齋。   </p>   <p>    <b>     <font color=\"#FF6600\">白微時募縣小吏入令臥內嘗驅牛經堂下令妻怒…以詩謝云</font>    </b>    <br />    素面倚欄鉤，嬌聲出外頭。若非是織女，何得問牽牛。    <br />    <br />    <font color=\"#FF6600\">     <b>庭前晚花開</b>    </font>    <br />    西王母桃種我家，三千陽春始一花。結實苦遲為人笑，攀折唧唧長咨嗟。   </p>   <p>    <b>     <font color=\"#FF6600\">桂殿秋</font>    </b>    <br />    仙女下，董雙成，漢殿夜涼吹玉笙。曲終卻從仙官去，萬戶千門惟月明。    <br />    河漢女，玉煉顏，雲軿往往在人間。九霄有路去無跡，裊裊香風生佩環。   </p>   <p>    <b>     <font color=\"#FF6600\">連理枝</font>    </b>    <br />    雪蓋宮樓閉，羅幕昏金翠。斗壓欄杆，香心澹薄，梅梢輕倚。    <br />    噴寶猊香燼、麝煙濃，馥紅綃翠被。    <br />    淺畫雲垂帔，點滴昭陽淚。咫尺宸居，君恩斷絕，似遙千里。    <br />    望水晶簾外、竹枝寒，守羊車未至。   </p>   <p>    <b>     <font color=\"#FF6600\">清平樂（一名憶蘿月）‧五首</font>    </b>    <br />    禁庭春晝，鶯羽披新繡。百草巧求花下鬥，只賭珠璣滿斗。    <br />    日晚卻理殘妝，御前閒舞霓裳。誰道腰肢窈窕，折旋笑得君王。   </p>   <p>禁闈秋夜，月探金窗罅。玉帳鴛鴦噴蘭麝，時落銀燈香灺。    <br />    女伴莫話孤眠，六宮羅綺三千。一笑皆生百媚，宸衷教在誰邊。   </p>   <p>煙深水闊，音信無由達。惟有碧天雲外月，偏照懸懸離別。    <br />    盡日感事傷懷，愁眉似鎖難開。夜夜長留半被，待君魂夢歸來。   </p>   <p>鸞衾鳳褥，夜夜常孤宿。更被銀台紅蠟燭，學妾淚珠相續。    <br />    花貌些子時光，拋人遠泛瀟湘。欹枕悔聽寒漏，聲聲滴斷愁腸。   </p>   <p>畫堂晨起，來報雪花墜。高捲簾櫳看佳瑞，皓色遠迷庭砌。    <br />    盛氣光引爐煙，素草寒生玉珮。應是天仙狂醉，亂把白雲揉碎。   </p>   <p>    <font color=\"#FF6600\">     <b>憶秦娥</b>    </font>    <br />    簫聲咽，秦娥夢斷秦樓月。秦樓月，年年柳色，灞陵傷別。    <br />    樂遊原上清秋節，咸陽古道音塵絕。音塵絕，西風殘照，漢家陵闕。    <br />    <br />    <font color=\"#FF6600\">     <b>菩薩蠻</b>    </font>    <br />    平林漠漠煙如織，寒山一帶傷心碧。暝色入高樓，有人樓上愁。    <br />    玉階空佇立，宿鳥歸飛急。何處是歸程，長亭更短亭。   </p>   <p>    <br />   </p>  </center> "}