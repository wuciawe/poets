{"id":"7-75","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font color=\"#FF6600\">       <b>        <font size=\"+3\">王安石</font>       </b>      </font>     </strong>    </font>    <br />    <br />    （西元1021～1086）字介甫，號半山老人，宋臨川人。博覽強記，工書畫，    <br />    尤善詩，而文詞簡練。神宗時為相，改革政治，銳行新法，因反對者眾多，    <br />    沒有成功。封荊國公，卒諡文。著有周官新義、臨川集、唐百家詩選等。    <br />    <br />    <b>     <font color=\"#FF6600\">哀賢亭</font>    </b>    <br />    黃鳥哀子車，強埋非天為。天奪不待老，還能使人悲。    <br />    馬侯東南秀，鞭策要路馳。歸骨萬里州，乃當強壯時。    <br />    墓門閉空原，白日無履綦。蒼蒼柏與松，浩浩山風吹。    <br />    我初羞夷吾，鮑叔亦我知。終欲往一慟，詠言慰孤嫠。    <br />    <br />    <b>     <font color=\"#FF6600\">愛日</font>    </b>    <br />    雁生陰沙春，冬息陽海澨。冥冥取南北，豈以食為累。    <br />    咨予愁病軀，樸鄙人所戲。無人治時難，量力當自棄。    <br />    豈知塞上霜，飄然亦何事。高堂已白髮，愛日負明義。    <br />    悲風吹平原，秣馬聊一愒。含懷孰與語，仰屋思漢喟。    <br />    孟母知身從，萊妻恥人制。一肉儻易謀，萬鍾非得計。    <br />    <br />    <b>     <font color=\"#FF6600\">安豐張令修芍陂</font>    </b>    <br />    桐鄉振廩得周旋，芍水修陂道路傳。日想僝功追往事，心知為政似當年。    <br />    魴魚鱍鱍歸城市，粳稻紛紛載酒船。楚相祠堂仍好在，勝遊思為子留篇。    <br />    <br />    <b>     <font color=\"#FF6600\">八公山</font>    </b>    <br />    淮山但有八公名，鴻寶燒金竟不成。身與仙人守都廁，可能雞犬得長生。    <br />    <br />    <b>     <font color=\"#FF6600\">八功德水</font>    </b>    <br />    雪山馬口出琉璃，聞說諸天與護持。此水遙連八功德，供人真淨四威儀。    <br />    當時迦葉無塵染，何事閿鄉有土思。道力起緣非一路，但知瓢飲是生疑。    <br />    <br />    <b>     <font color=\"#FF6600\">八月十九日試院夢沖卿</font>    </b>    <br />    空庭得秋長漫漫，寒露入暮愁衣單。喧喧人語已成市，白日未到扶桑間。    <br />    永懷所好卻成夢，玉色彷彿開心顏。逆知後應不復隔，談笑明月相與閒。    <br />    <br />    <b>     <font color=\"#FF6600\">跋黃魯直畫</font>    </b>    <br />    江南黃鵪飛滿野，徐熙畫此何為者。百年幅紙無所直，公每玩之常在把。    <br />    <br />    <b>     <font color=\"#FF6600\">白溝行</font>    </b>    <br />    白溝河邊蕃塞地，送迎蕃使年年事。蕃使常來射狐兔，漢兵不道傳烽燧。    <br />    萬里鋤耰接塞垣，幽燕桑葉暗川原。棘門灞上徒兒戲，李牧廉頗莫更論。    <br />    <br />    <b>     <font color=\"#FF6600\">白鶴吟示覺海元公</font>    </b>    <br />    白鶴聲可憐，紅鶴聲可惡。白鶴靜無匹，紅鶴喧無數。    <br />    百鶴招不來，紅鶴揮不去。長松受穢死，乃以紅鶴故。    <br />    北山道人曰，美者自美，吾何為而喜。惡者自惡，吾何為而怒。    <br />    去自去耳，吾何闕而追。來自來耳，吾何妨而拒。    <br />    吾豈厭喧而求靜，吾豈好丹而非素。汝謂松死吾無依邪，吾方捨陰而坐露。    <br />    <br />    <b>     <font color=\"#FF6600\">白鷗</font>    </b>    <br />    江鷗好羽毛，玉雪無塵垢。滅沒波浪間，生涯亦何有。    <br />    雄雌屢驚矯，機弋常紛糾。顧我獨無心，相隨如得友。    <br />    飄然紛華地，此物乖隔久。白髮望東南，春江綠如酒。    <br />    <br />    <b>     <font color=\"#FF6600\">白日不照物</font>    </b>    <br />    白日不照物，浮雲在寥廓。風濤吹黃昏，屋瓦更紛泊。    <br />    行觀蔡河上，負土私力弱。隋堤散萬家，亂若春蠶箔。    <br />    仍聞決數道，且用寬城郭。婦子夜號呼，西南漫為壑。    <br />    <br />    <b>     <font color=\"#FF6600\">白雲</font>    </b>    <br />    英英白雲浮在天，下無根蒂旁無連。西風來吹欲消散，落日起望心悠然。    <br />    願回羲和借光景，常使秀色當簷邊。時來不道能為雨，直以無心最可憐。    <br />    <br />    <b>     <font color=\"#FF6600\">白雲然師</font>    </b>    <br />    白首一山中，形骸槁木同。苔爭庵徑路，雲補衲穿空。    <br />    塵土隨車轍，波濤信柂工。昏昏老南北，應謝此高風。    <br />    <br />    <b>     <font color=\"#FF6600\">白紵山</font>    </b>    <br />    白紵眾山頂，江湖所縈帶。浮雲捲晴明，可見九州外。    <br />    肩輿上寒空，置酒故人會。峰巒張錦繡，草木吹竽籟。    <br />    登臨信地險，俯仰知天大。留歡薄日晚，起視飛鳥背。    <br />    殘年苦局束，往事嗟摧壞。歌舞不可求，桓公井空在。    <br />    <br />    <b>     <font color=\"#FF6600\">半山春晚即事</font>    </b>    <br />    春風取花去，酬我以清陰。翳翳陂路靜，交交園屋深。    <br />    床敷每小息，杖屨或幽尋。惟有北山鳥，經過遺好音。    <br />    <br />    <b>     <font color=\"#FF6600\">寶應二三進士見送乞詩</font>    </b>    <br />    少喜功名盡坦塗，那知干世最崎嶇。草廬有客歌梁甫，狗監無人薦子虛。    <br />    解玩山川消積憤，靜忘歲月賴群書。慚君枉蓋如平昔，不笑謀生萬事疏。    <br />    <br />    <b>     <font color=\"#FF6600\">鮑公水</font>    </b>    <br />    村南鮑公山，山北鮑公水。高穴逗遠源，泠泠落山嘴。    <br />    玉色與飴味，不可他味比。竹樹四蒙密，翠籐相披靡。    <br />    漫郎昔少年，幽居得之此。臨窺若有遇，愛歎無時已。    <br />    浮名未污染，永矢終焉爾。    <br />    奈何中棄入長安，十載風載化舊顏。歡囂滿耳不可洗，此水泠泠空在山。    <br />    <br />    <b>     <font color=\"#FF6600\">陂麥</font>    </b>    <br />    陂麥連雲慘淡黃，綠陰門巷不多涼。更無一片桃花在，借問春歸有底忙。    <br />    <br />    <b>     <font color=\"#FF6600\">悲哉孔子沒</font>    </b>    <br />    悲哉孔子沒，千歲無麒麟。蚩蚩盡鉏商，此物誰能珍。    <br />    漢武得一角，燔烹誣鬼神。更以鑄黃金，傳誇後世人。    <br />    <br />    <b>     <font color=\"#FF6600\">北陂杏花</font>    </b>    <br />    一陂春水繞花身，花影妖饒各佔春。縱被春風吹作雪，絕勝南陌碾成塵。    <br />    <br />    <b>     <font color=\"#FF6600\">北窗</font>    </b>    <br />    病與衰期每強扶，雞壅桔梗亦時須。空花根蒂難尋摘，夢境煙塵費掃除。    <br />    耆域藥囊真妄有，軒轅經匱或元無。北窗枕上春風暖，漫讀毗耶數卷書。    <br />    <br />    <b>     <font color=\"#FF6600\">北客置酒</font>    </b>    <br />    紫衣操鼎置客前，巾韝稻飯隨粱饘。引刀取肉割啖客，銀盤擘臑槁與鮮。    <br />    慇勤勤侑邀一飽，卷牲歸館觴更傳。山蔬野果雜飴蜜，獾脯豕臘如炰煎。    <br />    酒酣眾史稍欲起，小胡捽耳爭留連。為胡止飲且少安，一杯相屬非偶然。    <br />    <br />    <b>     <font color=\"#FF6600\">北山二首</font>    </b>    <br />    北山輸綠漲橫陂，直漸回塘灩灩時。細數落花因坐久，緩尋芳草得歸遲。    <br />    <br />    刳木為舟數丈餘，臥看風月映芙蕖。清香一陣渾無暑，時有驚榔躍出魚。    <br />    <br />    <b>     <font color=\"#FF6600\">北山道人栽松</font>    </b>    <br />    陽坡風暖雪初融，度谷遙看積翠重。磊砢拂天吾所愛，他生來此聽樓鐘。    <br />    <br />    <b>     <font color=\"#FF6600\">北山洊亭</font>    </b>    <br />    西崦水泠泠，沿岡有洊亭。自從春草長，遙見只青青。    <br />    <br />    <b>     <font color=\"#FF6600\">北山暮歸示道人</font>    </b>    <br />    千山復萬山，行路有無間。花發蜂遞繞，果垂猿對攀。    <br />    獨尋寒水度，欲趁夕陽還。天黑月未上，兒童初掩關。    <br />    <br />    <b>     <font color=\"#FF6600\">北山三詠其一‧寶公塔</font>    </b>    <br />    道林真骨葬青霄，窣堵千秋未寂寥。寶勢旁連大江起，尊形獨受眾山朝。    <br />    雲泉別寺分三徑，香山幽人止一瓢。我亦鷲峰同聽法，歲時歌員豈辭遙。    <br />    <br />    <b>     <font color=\"#FF6600\">北山三詠其二‧覺海方丈</font>    </b>    <br />    往來城府住山林，諸法翛然但一音。不與物違真道廣，每隨緣起自禪深。    <br />    舌根已淨誰能壞，足跡如空我得尋。歲晚北窗聊寄傲，蒲萄零落半床陰。    <br />    <br />    <b>     <font color=\"#FF6600\">北山三詠其三‧道光泉</font>    </b>    <br />    籜龍將雨繞山行，注遠投深靜有聲。雲湧浴槽朝自暖，虹垂齋鑊午還晴。    <br />    銅瓶各滿幽人意，玉甃因高正士名。神力可嗟妨智巧，桔槔零落便苔生。    <br />    <br />    <b>     <font color=\"#FF6600\">北望</font>    </b>    <br />    欲望淮南更白頭，杖藜蕭颯倚滄洲。可憐新月為誰好，無數晚山相對愁。    <br />    <br />    <b>     <font color=\"#FF6600\">被召作</font>    </b>    <br />    榮祿嗟何及，明恩愧未酬。欲尋西掖路，更上北山頭。    <br />    <br />    <b>     <font color=\"#FF6600\">迸月</font>    </b>    <br />    迸月川魚躍，開雲嶺鳥翻。徑斜荒草惡，台廢治花繁。    <br />    <br />    <b>     <font color=\"#FF6600\">碧蕪</font>    </b>    <br />    碧蕪平野曠，黃菊晚村深。客倦留甘飲，身閒累苦吟。    <br />    <br />    <b>     <font color=\"#FF6600\">汴水</font>    </b>    <br />    汴水無情日夜流，不肯為我少淹留。相逢故人昨夜去，不知今日到何州。    <br />    州州人物不相似，處處蟬鳴令客愁。可憐南北意不就，二十起家今白頭。    <br />    <br />    <b>     <font color=\"#FF6600\">別方劭秘校</font>    </b>    <br />    迢迢建業水，中有武昌魚。別後應相憶，能忘數寄書。    <br />    <br />    <b>     <font color=\"#FF6600\">別葛使君</font>    </b>    <br />    邑屋為儒知善政，市門多粟見豐年。追攀更覺相逢晚，談笑難忘欲別前。    <br />    客幙雅遊皆置榻，令堂清坐亦鳴弦。輕舟後夜滄江北，回首春城空黯然。    <br />    <br />    <b>     <font color=\"#FF6600\">別和甫赴南除</font>    </b>    <br />    都城落日馬蕭蕭，雨壓春風暗柳條。天際歸艎那可望，只將心寄海門潮。    <br />    <br />    <b>     <font color=\"#FF6600\">別雷國輔之皖山</font>    </b>    <br />    侍郎憂國最賢勞，太尉西州第一豪。家廟比來聞澤厚，公孫今果見才高。    <br />    明時尚使龍蛇蟄，壯志空傳虎豹韜。莫厭皖山窮絕處，不妨雲水助風騷。    <br />    <br />    <b>     <font color=\"#FF6600\">別馬秘丞</font>    </b>    <br />    伯夷惡一世，季也皆鄉人。吾嘗論夫子，有似季之倫。    <br />    人情路萬殊，近世頗荊榛。唯君遊其間，坦坦得所循。    <br />    意君誠愷悌，慕向從宿昔。奈何初相歡，鷁首已雲北。    <br />    莓莓郊原青，漠漠風雨黑。冠蓋滿津亭，君今去何適。    <br />    <br />    <b>     <font color=\"#FF6600\">別灊閣</font>    </b>    <br />    一溪清瀉百山重，風物能留邴曼容。後夜肯思幽興極，月明孤影伴寒松。    <br />    <br />    <b>     <font color=\"#FF6600\">別灊皖二山</font>    </b>    <br />    鄉壘新恩借舊朱，欲辭灊皖更躊躕。攢峰列岫應譏我，飽食窮年報禮虛。    <br />    <br />    <b>     <font color=\"#FF6600\">別孫莘老</font>    </b>    <br />    逢原未熟我，已與子相知。自吾得逢原，知子更不疑。    <br />    把手湖上舟，望子欲歸時。茫然乃分散，獨背東南馳。    <br />    寥寥西城居，邂逅與子期。雞鳴入省門，朱墨來紛披。    <br />    含意不自得，強顏聊爾為。會合常在夜，青燈照書詩。    <br />    往往並衾語，至明不言疲。匆匆捨我去，使我當從誰。    <br />    送子不出門，我身方羈縻。我心得自如，今與子相隨。    <br />    隨子至湖上，逢原所嘗嬉。想見荷葉盡，北風捲寒漪。    <br />    已懷今日愁，更念昔日悲。相逢亦何有，但有鏡中絲。    <br />    <br />    <b>     <font color=\"#FF6600\">別皖口</font>    </b>    <br />    浮煙漠漠細沙平，飛雨濺濺嫩水生。異日不知來照影，更添華髮幾千莖。    <br />    <br />    <b>     <font color=\"#FF6600\">別謝師宰</font>    </b>    <br />    閶闔城西地如水，雞鳴黃塵波浪起。窮年一馬望扶桑，東得省門身輒止。    <br />    簿書期會老紛紛，邂逅論心喜有君。數日未多還捨我，相看愁思亂於雲。    <br />    <br />    <b>     <font color=\"#FF6600\">別鄞女</font>    </b>    <br />    行年三十已衰翁，滿眼憂傷只自攻。今夜扁舟來訣汝，死生從此各西東。    <br />    <br />    <b>     <font color=\"#FF6600\">丙申八月作</font>    </b>    <br />    秋風摧剝利如刀，漠漠昏煙玩日高。眼看南山露崖窾，心隨東水轉波濤。    <br />    歸期正自憑蓍蔡，生理應須問酒醪。還有詩書能慰我，不多霜雪上顛毛。    <br />    <br />    <b>     <font color=\"#FF6600\">丙戌五日京師作二首</font>    </b>    <br />    北風閣雨去不下，驚沙蒼茫亂昏曉。傳聞城外八九里，雹大如拳死飛鳥。    <br />    <br />    浮雲離披久不合，太陽獨行乾萬物。誰令昨夜雨滂沱，北風蕭蕭寒到骨。    <br />    <br />    <b>     <font color=\"#FF6600\">病起</font>    </b>    <br />    稚金敷新涼，老火灺殘濁。桃枝暖淟涊，散髮曦曉捉。    <br />    煩痾脫然愈，靜若遺身覺。移榻欹獨眠，欣佳恐難數。    <br />    <br />    <b>     <font color=\"#FF6600\">病起過寶覺</font>    </b>    <br />    執手乍欣悵，霜毛應更新。依然舊童子，卻想夢前身。    <br />    <br />    <b>     <font color=\"#FF6600\">病中睡起折杏花數枝二首</font>    </b>    <br />    獨臥南窗榻，翛然五六旬。已聞鄰杏好，故挽一枝春。    <br />    <br />    獨臥無心起，春風閉寂寥。鳥聲誰喚汝，屋角故相撩。    <br />    <br />    <b>     <font color=\"#FF6600\">伯牙</font>    </b>    <br />    千載朱弦無此悲，欲彈孤絕鬼神疑。故人捨我閉黃壤，流水高山心自知。    <br />    <br />    <b>     <font color=\"#FF6600\">泊船瓜洲</font>    </b>    <br />    京口瓜洲一水間，鍾山只隔數重山。春風自綠江南岸，明月何時照我還。    <br />    <br />    <b>     <font color=\"#FF6600\">泊雁</font>    </b>    <br />    泊雁鳴深渚，收霞落晚川。柝隨風斂陣，樓映月低弦。    <br />    漠漠汀帆轉，幽幽岸火然。壑危通細路，溝曲繞平田。    <br />    <br />    <b>     <font color=\"#FF6600\">泊姚江二首</font>    </b>    <br />    山如碧浪翻江去，水似青天照眼明。喚取仙人來住此，莫教辛苦上層城。    <br />    <br />    軋軋櫓聲急，蒼蒼江日低。吾行有定止，潮汐自東西。    <br />    <br />    <b>     <font color=\"#FF6600\">泊舟姑蘇</font>    </b>    <br />    朝遊盤門東，暮出閶門西。四顧茫無人，但見白日低。    <br />    荒林帶昏煙，上有歸鳥啼。物皆得所託，而我無安棲。    <br />    <br />    <b>     <font color=\"#FF6600\">不到太初兄所居遂已十年以詩攀寄</font>    </b>    <br />    一水衣巾翦翠綃，九峰環珮刻青瑤。生才故有山川氣，卜築兼無市井囂。    <br />    三葉素風門閥在，十年陳跡履綦銷。歸榮早晚重攜手，莫負幽人久見招。    <br />    <br />    <b>     <font color=\"#FF6600\">殘菊</font>    </b>    <br />    黃昏風雨打園林，殘菊飄零滿地金。擸得一枝猶好在，可憐公子惜花心。    <br />    <br />    <b>     <font color=\"#FF6600\">倉頡</font>    </b>    <br />    倉頡造書，不詰自明。於乎多言，只誤後生。    <br />    <br />    <b>     <font color=\"#FF6600\">藏春塢詩獻刁十四丈學士</font>    </b>    <br />    蒜山東渡得林丘，邂逅籃輿亦少留。今日更知萊氏隱，暮年長憶武陵遊。    <br />    欲營垣屋隨穿斸，尚歎塵沙隔獻酬。遙約勾吳亭下路，春風深駐五湖舟。    <br />    <br />    <b>     <font color=\"#FF6600\">曹參</font>    </b>    <br />    束髮河山百戰功，白頭富貴亦成空。華堂不著新歌舞，卻要區區一老翁。    <br />    <br />    <b>     <font color=\"#FF6600\">草端無華滋</font>    </b>    <br />    草端無華滋，陰氣已盤固。暄妍卻如春，歲晚曾不寤。    <br />    一裘可以暖，貧士終難豫。忽忽遠枝空，寒蟲欲壞戶。    <br />    <br />    <b>     <font color=\"#FF6600\">草堂</font>    </b>    <br />    草堂今寂寞，往事翳山椒。蕙帳空留鶴，蘿衣終換貂。    <br />    生皆墮天秩，隱或寄公朝。疊穎何勞怒，東風汝自搖。    <br />    <br />    <b>     <font color=\"#FF6600\">草堂一上人</font>    </b>    <br />    一公持一缽，想復度遙岑。地瘦無黃犢，春來草更深。    <br />    <br />    <b>     <font color=\"#FF6600\">長干釋普濟坐化</font>    </b>    <br />    投老唯公最故人，相尋長恨隔城闉。百年俯依隨薪盡，畫手空傳淨戒身。    <br />    <br />    <b>     <font color=\"#FF6600\">長干寺</font>    </b>    <br />    梵館清閒側布金，小塘回曲翠文深。柳條不動千絲直，荷葉相依萬蓋陰。    <br />    漠漠岑雲相上下，翩翩沙鳥自浮沈。羇人樂此忘歸思，忍向西風學越吟。    <br />    <br />    <b>     <font color=\"#FF6600\">長垣北</font>    </b>    <br />    攬轡長垣北，貂寒不自持。霜風急鼓吹，煙月暗旌旗。    <br />    騎火流星點，牆桑亞戟枝。柴荊掩春夢，誰見我行時。    <br />    <br />    <b>     <font color=\"#FF6600\">償薛肇明秀才榿木</font>    </b>    <br />    濯錦江邊木有榿，小園封植佇華滋。地偏或免桓魋伐，歲晚聊同庾信移。    <br />    <br />    <b>     <font color=\"#FF6600\">朝日一曝背</font>    </b>    <br />    朝日一曝背，欣然忘夜寒。樵松煮澗水，既食取琴彈。    <br />    彈作南風歌，歌罷坐長歎。寤彼棲棲者，遺世良獨難。    <br />    <br />    <b>     <font color=\"#FF6600\">嘲白髮</font>    </b>    <br />    久應飄轉作蓬飛，眷惜冠巾未忍違。種種春風吹不長，星星明月照還稀。    <br />    <br />    <b>     <font color=\"#FF6600\">嘲叔孫通</font>    </b>    <br />    馬上功成不喜文，叔孫綿蕝共經論。諸君可笑貪君賜，便許當時作聖人。    <br />    <br />    <b>     <font color=\"#FF6600\">車螯</font>    </b>    <br />    海於天地間，萬物無不容。車螯亦其一，埋沒沙水中。    <br />    獨取常苦易，衛生乏明聰。機緘誰使然，含蓄略相同。    <br />    坐欲腸胃得，要令湯火攻。置之先生盤，噉客為一空。    <br />    蠻夏怪四坐，不論殼之功。狼籍堆左右，棄置任兒童。    <br />    何當強收拾，持問大醫工。    <br />    <br />    <b>     <font color=\"#FF6600\">車螯二首</font>    </b>    <br />    車螯肉甚美，由美得烹燔。殼以無味棄，棄之能久存。    <br />    予嘗憐其肉，柔弱甘咀吞。又嘗怪其殼，有功不見論。    <br />    醉客快一噉，散投牆壁根。寧能為收拾，持用訊醫門。    <br />    <br />    車螯肉之羽，恃殼保厥身。自非身有求，不敢微啟唇。    <br />    尚恐擉者得，泥沙常埋墂。往往湯火間，身盡殼空存。    <br />    維海錯萬物，口牙且咀吞。爾無如彼何，可畏寧獨人。    <br />    無為久自苦，含匿不暴陳。豁然從所如，遊蕩四海漘。    <br />    清波濯其污，白日曬其昏。死生或有在，豈遽得烹燔。    <br />    <br />    <b>     <font color=\"#FF6600\">車載板二首</font>    </b>    <br />    荒哉我中園，珍果所不產。朝暮惟有鳥，自呼車載板。    <br />    楚人聞此聲，莫有笑而莞。而我更歌呼，與之相往返。    <br />    視遇若摶黍，好音而睍睆。壤壤生死夢，久知無可揀。    <br />    物弊則歸土，吾歸其不晚。歸歟汝隨我，可相蒿里挽。    <br />    <br />    鳥有車載板，朝暮嘗一至。世傳鵩似鴞，而此與鴞似。    <br />    唯能預人死，以此有名字。疑即賈長沙，當時所遭值。    <br />    洛陽多少年，擾擾經世意。粗聞方外語，便釋形骸累。    <br />    吾衰久捐書，放浪無復事。尚自不見我，安知汝為異。    <br />    憐汝好毛羽，言音亦清麗。胡為太多知，不默而見忌。    <br />    楚人既憎汝，彈射將汝利。且長隨我遊，吾不汝羹胾。    <br />    <br />    <b>     <font color=\"#FF6600\">陳動之秘丞挽辭二首</font>    </b>    <br />    年高漢賈誼，官過楚荀卿。望古君無憾，論今我未平。    <br />    有風吹畫翣，無日照佳城。空覆文章在，流傳世上名。    <br />    <br />    人間三十六，追逐孔鸞飛。似欲來為瑞，如何去不歸。    <br />    琴樽已寂寞，筆墨尚光輝。空復平生友，西華豈易依。    <br />    <br />    <b>     <font color=\"#FF6600\">陳君式大夫恭軒</font>    </b>    <br />    恭軒靜對北堂深，新斸檀欒一畝陰。膝下往來前日事，眼中封植去年心。    <br />    每懷樽斝沾餘瀝，獨喜絃歌有嗣音。肯構會須門閥大，世資何用滿籯金。    <br />    <br />    <b>     <font color=\"#FF6600\">陳橋</font>    </b>    <br />    走馬黃昏渡河水，夜爭歸路春風裡。指點韋城太白高，投鞭日午陳橋市。    <br />    楊柳初回陌上塵，煙脂洗出杏花勻。紛紛塞路堪追惜，失卻新年一半春。    <br />    <br />    <b>     <font color=\"#FF6600\">陳師道宰烏程縣</font>    </b>    <br />    嘗聞太丘長，德不負公卿。墟暮今千載，昆雲亦一城。    <br />    本懷深閉蓄，餘論略施行。故自有仁政，能傳家世聲。    <br />    <br />    <b>     <font color=\"#FF6600\">晨興望南山</font>    </b>    <br />    晨興望南山，不見南山根。草樹露顛頂，樛枝空復繁。    <br />    銅瓶取井水，已至尚餘溫。天風一吹拂，的皪成璵璠。    <br />    <br />    <b>     <font color=\"#FF6600\">成字說後與曲江譚君丹陽蔡君同遊齊安</font>    </b>    <br />    據梧枝策事如毛，久苦諸君共此勞。遙望南山堪散釋，故尋西路一登高。    <br />    <br />    <b>     <font color=\"#FF6600\">呈陳和叔三首</font>    </b>    <br />    毀車為屋僅容身，三歲相要薄主人。晝寓槨磚常至夜，冬沿溝彴復尋春。    <br />    南陔不洎公歸里，蒼墓垂成我喪親。後會縱多無此樂，山林投老一傷神。    <br />    <br />    數椽生草覆莓苔，一徑牆陰斸雪開。王吉囊衣新徙捨，杖藜從此為君來。    <br />    <br />    數椽庳屋茨生草，三畝荒園種晚蔬。永日終無一杯酒，可能留得故人車。    <br />    <br />    <b>     <font color=\"#FF6600\">呈柳子玉同年</font>    </b>    <br />    三年不上鄴王台，鴻雁歸時又北來。水底舊波吹歲換，柳梢新葉捲春回。    <br />    塵沙浂漠凋雙鬢，簫鼓匆匆把一杯。勞事欲歌無與和，衰顏思見故人開。    <br />    <br />    <b>     <font color=\"#FF6600\">城北</font>    </b>    <br />    青青千里亂春袍，宿兩催紅出小桃。回首北城無限思，日酣川淨野雲高。    <br />    <br />    <b>     <font color=\"#FF6600\">城東寺菊</font>    </b>    <br />    黃花漠漠弄秋暉，無數蜜蜂花上飛。不忍獨醒孤爾去，殷懃為折一枝歸。    <br />    <br />    <b>     <font color=\"#FF6600\">乘日</font>    </b>    <br />    乘日塞垣入，御風塘路歸。胡皆躍馬去，雁卻背人飛。    <br />    煙水吾鄉似，家書驛使稀。匆匆照顏色，恨不洗征衣。    <br />    <br />    <b>     <font color=\"#FF6600\">鴟</font>    </b>    <br />    依倚秋風氣象豪，似欺黃雀在蓬蒿。不知羽翼青冥上，腐鼠相隨勢亦高。    <br />    <br />    <font color=\"#FF6600\">     <strong>池上看金沙花數枝過酴醾架盛開三首</strong>    </font>    <br />    故作酴醾架，金沙只謾栽。似矜顏色好，飛度雪前開。    <br />    <br />    午陰寬佔一方苔，映水前年坐看栽。紅蕊似嫌塵染污，青條飛上別枝開。    <br />    <br />    酴醾一架最先來，夾水金沙次第栽。濃綠扶疏雲對起，醉紅撩亂雪爭開。    <br />    <br />    <b>     <font color=\"#FF6600\">池雁</font>    </b>    <br />    羽毛摧落向人愁，當食哀鳴似有求。萬里衡陽冬欲暖，失身元為稻粱謀。    <br />    <br />    <b>     <font color=\"#FF6600\">遲明</font>    </b>    <br />    欹枕浩無情，蘧蘧獨遲明。霜繁紅樹老，雲澹素蟾清。    <br />    倦鵲猶三尤，寒雞未一鳴。故山何處所，應有曉猿驚。    <br />    <br />    <b>     <font color=\"#FF6600\">沖卿席上得行字</font>    </b>    <br />    二年相值喜同聲，並轡塵沙眼亦明。新詔各從天上得，殘樽同向月邊傾。    <br />    已嗟後會歡難必，更想前官責尚輕。黽勉敢忘君所勖，古人憂樂有違行。    <br />    <br />    <b>     <font color=\"#FF6600\">沖卿席上得作字</font>    </b>    <br />    咨予乏時才，始願乃丘壑。強走十五年，朱顏已非昨。    <br />    低回大梁下，屢歎風沙惡。所欣同捨郎，誘我文義博。    <br />    古聲無慆淫，真味有淡泊。追攀風月久，貌簡非心略。    <br />    君思忽推徙，所望頗乖錯。尚憐得經過，未比參辰各。    <br />    留連惜餘景，從子至日落。明燈照親友，環坐傾杯杓。    <br />    別離寬後悲，笑語盡今樂。論詩知不如，興至亦同作。    <br />    <br />    <b>     <font color=\"#FF6600\">崇禧給事同年馬兄挽辭二首</font>    </b>    <br />    慶曆公偕起，元豐我獨傷。兩楹終昔夢，五鼎繼前喪。    <br />    薰歇曾攀桂，甘留所憩棠。素風知不墜，能世有諸郎。    <br />    <br />    藏室亡三篋，得之公最多。露曦當晚景，川逝作前波。    <br />    惠寄輿人誦。悲傳挽者歌。竹西攜手處，清淚邈山河。    <br />    <br />    <b>     <font color=\"#FF6600\">崇政殿後春晴即事</font>    </b>    <br />    悠悠獨夢水西軒，百舌枯頭語更繁。山鳥不應知地禁，亦逢春暖即啾喧。    <br />    <br />    <b>     <font color=\"#FF6600\">崇政殿詳定幕次偶題</font>    </b>    <br />    嬌雲漠漠護層軒，嫩水濺濺不見源。禁柳萬條金細捻，宮花一段錦新翻。    <br />    身閒始更知春樂，地廣還同僻世喧。不恨玉盤冰未賜，清談終日自蠲煩。    <br />    <br />    <b>     <font color=\"#FF6600\">愁台</font>    </b>    <br />    頹垣斷漸有平沙，老木荒榛八九家。河勢東南吹地坼，天形西北倚城斜。    <br />    傾壺語罷還登眺，岸幘詩成卻歎嗟。萬事因循今白髮，一年容易即黃花。    <br />    <br />    <b>     <font color=\"#FF6600\">籌思亭</font>    </b>    <br />    昔人何計亦何思，許國憂民適此時。寓興中園為遠趣，託名華榜有新詩。    <br />    數株碧柳蒼苔地，一丈紅蕖淥水池。坐聽楚謠知歲美，想銜杯酒問花期。    <br />    <br />    <b>     <font color=\"#FF6600\">酬沖卿見別</font>    </b>    <br />    同官同齒復同科，朋友婚姻分最多。兩地塵沙今齟齬，二年風月共婆娑。    <br />    朝倫孰與君材似，使指將如我病何。升黜會應從此異，願偷閒暇數經過。    <br />    <br />    <b>     <font color=\"#FF6600\">酬沖卿月晦夜有感</font>    </b>    <br />    夜雲不見天，況乃星與月。蕭蕭暗塵走，坎坎寒更發。    <br />    樓歌客尚飲，酪酊不畏雪。巷哭復有人，鄰風送幽咽。    <br />    紛然各所遇，悲喜孰優劣。君方感莊周，浩蕩擺羈絏。    <br />    歸來亦置酒，玉指調弦撥。獨我坐無為，青燈對明滅。    <br />    <br />    <b>     <font color=\"#FF6600\">酬和甫祥源觀醮罷見寄</font>    </b>    <br />    竊祿祠官久見容，每持金石薦宸衷。鈞天忽忽清都夢，方丈寥寥羽水風。    <br />    知結勝緣人意外，想尋陳跡馬蹄中。新詩起我超然興，更感鍾山蕙帳空。    <br />    <br />    <b>     <font color=\"#FF6600\">酬淮南提刑邵不疑學士</font>    </b>    <br />    曾詠常州送主人，豈知身得兩朱輪。田疇氾濫川方壅，廚傳蕭條市以貧。    <br />    以我薄材思拊傴，賴君餘教得因循。詢有求有風謠在，不獨鑱詩尚未泯。    <br />    <br />    <b>     <font color=\"#FF6600\">酬淨因長老樓上翫月見懷有疑君魂夢在清都之句</font>    </b>    <br />    道人心與世無求，隱几蕭然在此樓。坐對高梧傾曉月，看翻清露洗新秋。    <br />    登臨更欲邀元亮，披寫還能擬惠休。顧我不知天上樂，虛疑昨夜夢仙遊。    <br />    <br />    <b>     <font color=\"#FF6600\">酬慕容員外</font>    </b>    <br />    初駕王門學者師，晚漂湖海眾人悲。吹毛未識腰間劍，刺股猶藏袖裡錐。    <br />    衛霍功名還有命，蘇張才氣久非時。江尤亦見應須飲，莫放窮愁入兩眉。    <br />    <br />    <b>     <font color=\"#FF6600\">酬裴如晦</font>    </b>    <br />    二年羈旅越人吟，乞得東南病更侵。殤子未安莊氏義，壽親還慰魯侯心。    <br />    鮮鮮細菊霜前蕊，漠漠疏桐日下陰。濁酒一杯秋滿眼，可憐同意不同斟。    <br />    <br />    <b>     <font color=\"#FF6600\">酬宋廷評請序經解</font>    </b>    <br />    未曾相識已相憐，香火靈山亦有緣。訓釋雖工君尚少，不應急務世人傳。    <br />    <br />    <b>     <font color=\"#FF6600\">酬王伯虎</font>    </b>    <br />    吾聞人之初，好惡尚無朕。帝與鑿耳目，賢愚遂殊品。    <br />    爾來百千年，轉化薄愈甚。父翁相販賣，浮詐誰能審。    <br />    睢盱猴纓冠，狼籍鼠穴寢。滄海恐值到，誰論魚鱉淰。    <br />    鴞聲雖云惡，革去在食葚。嗟誰職教化，獨使此風稔。    <br />    恬觀不知救，坐費太官廩。予生少而戇，好古乃天稟。    <br />    念此俗衰壞，何嘗敢安枕。有時不能平，悲吒失食飲。    <br />    唯子同我病，亦或涕沾衽。謂予可告語，密以詩來諗。    <br />    爛然辭滿紙，秋水濯新錦。窮觀何拳拳，靜念復凜凜。    <br />    賤貧欲救世，無寧猶拾瀋。說窮且版築，尹咄唯烹飪。    <br />    逢時豈遽廢，避俗聊須噤。徂年幸未暮，此意可勤恁。    <br />    <br />    <b>     <font color=\"#FF6600\">酬王督賢良松泉二詩其一‧泉</font>    </b>    <br />    宋興古剎今長干，靈曜喜殿荒檀欒。二泉相望棄不渫，西泉尚絫三石盤。    <br />    其流散漫為沮洳，稍集小礫生微瀾。車泉土梗久蔽塞，穿治乃見甃甓完。    <br />    道人慈哀波及遠，溝蕩兩取合土山。山前灌輸各自足，轆轤罷轉井口閒。    <br />    取遙比甘覺近美，與舊爭冽知新寒。爞爞夏秋百源乾。抱甕復道愁蹣跚。    <br />    疾傾橫逗勢未足，嗟此善利何時殫。慮長易脆有大檀，伐堅羌廬窟孱顏。    <br />    金多匠手肯出巧，風水千里安知難。沒羽之虎行林間，籜龍失賦因藏跧。    <br />    循除靜投悲瑟瑟，映瓦微見清潺潺。三年營之一日就，有口共以成為歡。    <br />    論功信可侈後觀，何似當時萬竹蟠。    <br />    <br />    <b>     <font color=\"#FF6600\">酬王督賢良松泉二詩其一‧松</font>    </b>    <br />    世傳壽可三松倒，此語難為常人道。人能百歲自古稀，松得千年未為老。    <br />    我移兩松苦不早，豈望見渠身合抱。但憐眾木總漂搖，顏色青青終自保。    <br />    兔絲茯苓會當有，邂逅食之能壽考。不知篝火定何人，且看森垂覆荒草。    <br />    君詩愛我亦古意，秀眉昔比南山栲。復謂留侯不及我，人或笑君無白皁。    <br />    求仙辟榖彼誠誤，未見赤松饑已槁。豈如強飯適志遊，封殖蒼官蔭華皓。    <br />    赤松復自無特操，上下隨煙何慅慅。蒼官受命與舜同，真可從之忘發縞。    <br />    詩雖祝我以再黑，積雪已多安可掃。試問蒼官值歲寒，戴白孰與蒼然好。    <br />    <br />    <b>     <font color=\"#FF6600\">酬王太祝</font>    </b>    <br />    一馬常隨世事馳，豈論江激與河湄。已成白髮潘常侍，更似青衫杜拾遺。    <br />    勳業儻來知有命，文章聊欲見無期。喜君材俊能從我，力學何妨和子思。    <br />    <br />    <b>     <font color=\"#FF6600\">酬王微之</font>    </b>    <br />    一雨回飆助蓐收，炎曦不復畏金流。君家咫尺堪乘興，想岸烏紗對奕秋。    <br />    <br />    <b>     <font color=\"#FF6600\">酬王簷叔奉使江南訪茶法利害見寄</font>    </b>    <br />    余聞古之人，措法貽厥後。命官惟賢材，職事又留狃。    <br />    止能權輕重，王府則多有。豈嘗搉其子，而為民父母。    <br />    當時所經營，今十已毀九。其一雖幸在，漂搖亦將朽。    <br />    公卿患才難，州縣固多苟。詔令雖數下，紛紛誰與守。    <br />    官居甚傳捨。位以聲勢受。既不責施為，安能辨賢不。    <br />    區區欲捄弊，萬謗不容口。天下大安危，誰當執其咎。    <br />    勞心適有罪，養譽終天醜。豈惟祖子孫，教戒及朋友。    <br />    貴者大其領，詩人歌四牡。至尊空獨憂，不敢樂飲酒。    <br />    哿矣富阡陌，哀哉此無糗。鄉閭人所懷，今或棄而走。    <br />    豈無濟無術，使爾安畎畝。故今二三公，戮尹思矯揉。    <br />    永惟東南害，茶法蓋其首。私藏與竊販，犴獄常紛糾。    <br />    輸將一不足，往往死鞭杻。販陳彼雜惡，強賣曾非誘。    <br />    已雲困關市，且復搔林藪。將更百年弊，謂民知可否。    <br />    出節付群材，詢謀欲經久。朝廷每若此，自可躋仁壽。    <br />    因知從今始，漸欲人財阜。吾宗恢奇士，選使自朝右。    <br />    聰明諒多得，為上歸析剖。王程雖薄遽，邦法難鹵莽。    <br />    願君博諮諏，無擇壯與考。余知茶山民，不必生皆厚。    <br />    獨當徵求任，尚恐難措手。孔稱均無貧，此語今可取。    <br />    譬欲輕萬鈞，當令眾人負。強言豈宜當，聊用報瓊玖。    <br />    <br />    <b>     <font color=\"#FF6600\">酬微之梅暑新句</font>    </b>    <br />    江梅落盡雨昏昏，去馬來牛漫不分。當此沈陰無白日，豈知炎旱有彤雲。    <br />    琴弦欲緩何妨促，畫蠹微生故可熏。回首涼秋知未遠，會須重曝阮郎褌。    <br />    <br />    <b>     <font color=\"#FF6600\">酬吳季野見寄</font>    </b>    <br />    漫披陳蠹學經綸，捧檄生平祗為親。聞道不先從事早，課功無狀取官頻。    <br />    豈堪置足青冥上，終欲回身寂寞濱。俯仰謬恩方自歉，慚君將比洛陽人。    <br />    <br />    <b>     <font color=\"#FF6600\">酬吳仲庶小園之句</font>    </b>    <br />    舊年台榭掃流塵，職閉朱門歲又新。花影隙中看裊裊，車音牆外去轔轔。    <br />    相逢豈少佳公子，一醉何妨薄主人。只向東風邀載酒，定知無奈帝城春。    <br />    <br />    <b>     <font color=\"#FF6600\">酬俞秀老</font>    </b>    <br />    灑掃東庵置一床，於君獨覺故情長。有言未必輸摩詰，無法何曾泥飲光。    <br />    天壤此身知共弊，江湖他日要相忘。猶貪半偈歸思索，卻恐提桓妄揣量。    <br />    <br />    <b>     <font color=\"#FF6600\">酬鄭閎中</font>    </b>    <br />    蕭條行路欲華顛，回首山林尚渺然。三釜只知為養急，五漿非敢在人先。    <br />    文章滿世吾誰慕，行義如君眾所傳。宜有至言來助我，可能空寄好詩篇。    <br />    <br />    <b>     <font color=\"#FF6600\">出城</font>    </b>    <br />    慣作野人多野興，欲為時用少時材。出城偶與沙塵背，轉覺溪山入眼來。    <br />    <br />    <b>     <font color=\"#FF6600\">出城訪無黨因宿齋館</font>    </b>    <br />    關外尋君信馬蹄，漫成詩句任天倪。花枝到眼春相照，山色侵衣晚自迷。    <br />    今日笑談還喜共，經年勞逸固難齊。生涯零落歸心懶，多謝殷懃杜宇啼。    <br />    <br />    <b>     <font color=\"#FF6600\">出定力院作</font>    </b>    <br />    江上悠悠不見人，十年塵垢夢中身。殷懃為解丁香結，放出枝間自在春。    <br />    <br />    <b>     <font color=\"#FF6600\">出鞏縣</font>    </b>    <br />    昭陵落月煙霧昏，篝火度谷行山根。投鞭委轡涉數村，寤出鞏縣城東門。    <br />    向來宮闕不可見，但有洛水流渾渾。    <br />    <br />    <b>     <font color=\"#FF6600\">出郊</font>    </b>    <br />    川原一片綠交君，深樹冥冥不見花。風日有情無處著，初回光景到桑麻。    <br />    <br />    <b>     <font color=\"#FF6600\">出金陵</font>    </b>    <br />    白石岡頭草木深，春風相與散衣襟。浮雲映郭留佳氣，飛鳥隨人作好音。    <br />    <br />    <b>     <font color=\"#FF6600\">出塞</font>    </b>    <br />    涿州沙上飲盤桓，看舞春風小契丹。塞雨巧催燕淚落，濛濛吹濕漢衣冠。    <br />    <br />    <b>     <font color=\"#FF6600\">初到金陵</font>    </b>    <br />    江湖歸不及花時，空繞扶疏綠玉枝。夜直去年看蓓蕾，晝眠今日對紛披。    <br />    <br />    <b>     <font color=\"#FF6600\">初憩和州</font>    </b>    <br />    衣足一囊弊，粟餘三釜陳。猶依食貧地，已愧省煩人。    <br />    塵土病催老，風波愁過春。詩書今在眼，還欲詩經綸。    <br />    <br />    <b>     <font color=\"#FF6600\">初晴二首</font>    </b>    <br />    幅巾慵整露蒼華，度隴深尋一徑斜。小雨初晴好天氣，晚花殘照野人家。    <br />    <br />    一抹明霞黯淡紅，瓦溝已見雪花融。前山末放曉寒散，猶鎖白雲三兩峰。    <br />    <br />    <b>     <font color=\"#FF6600\">初去臨川</font>    </b>    <br />    東浮溪水渡長林，上阪回頭一拊心。已覺省煩非仲叔，安能養志似曾參。    <br />    憂傷遇事紛紛出，疾病乘虛亹亹侵。未有半分求自贖，恐填溝壑更沾襟。    <br />    <br />    <b>     <font color=\"#FF6600\">初夏即事</font>    </b>    <br />    石樑茅屋有彎碕，流水濺濺度兩陂。晴日暖風生麥氣，綠陰幽草勝花時。    <br />    <br />    <b>     <font color=\"#FF6600\">楚天</font>    </b>    <br />    楚天如夢水悠悠，花底殘紅漫不收。獨繞去年揮淚處，還將牢落對滄洲。    <br />    <br />    <b>     <font color=\"#FF6600\">處士葛君挽辭</font>    </b>    <br />    楚人黃歇地，晉代葛洪家。特擅山川秀，相承黻冕華。    <br />    猗君有清尚，於世不雄誇。令子能傳業，流光未可涯。    <br />    <br />    <b>     <font color=\"#FF6600\">傳神自讚二首</font>    </b>    <br />    此物非他物，今吾即故吾。今吾如可狀，此物若為摹。    <br />    <br />    我與丹青兩幻身，世間流轉會成塵。但知此物非他物，莫問今人猶昔人。    <br />    <br />    <b>     <font color=\"#FF6600\">垂虹亭二首</font>    </b>    <br />    三江五湖口，地與天不隔。日月所蔽虧，東西渺然白。    <br />    漫漫浸北斗，浩浩浮南極。誰投此虹蜺，欲濟兩間厄。    <br />    中流雜蜃氣，欄楯相承翼。初疑神所為，滅沒在頃刻。    <br />    晨興坐其上，傲兀至中昃。猶憐變化功，不謂因人役。    <br />    今君持酒漿，談笑顧賓客。頗誇九州物，壯麗此無敵。    <br />    熒煌丹砂柱，璀璨黃金壁。中家不慮始，助我皆豪殖。    <br />    喟予獨感此，剝爛有終極。改作不可無，還當采民力。    <br />    <br />    坐覺塵襟一夕空，人間似得羽翰通。暮天窈窈山銜日，爽氣駸駸客御風。    <br />    草木韻沉高下外，星河影落有無中。飄然更待乘桴伴，一到扶桑興未窮。    <br />    <br />    <b>     <font color=\"#FF6600\">春從沙磧底</font>    </b>    <br />    春從沙磧底，轉上青天際。靄靄桑柘墟，浮雲變姿媚。    <br />    遊人出暄暖，鳥語辭陰翳。心知歸有日，我亦無愁思。    <br />    所嗟獨季子，尚客江湖澨。萬里卜鳳凰，飄飄何時至。    <br />    <br />    <b>     <font color=\"#FF6600\">春風三首</font>    </b>    <br />    春風過柳綠如繰，晴日烝紅出小桃。池暖水香魚出處，一環清浪湧亭皋。    <br />    <br />    春風吹園雜花開，青天露坐始此回。一杯一杯復一杯，笑言溢口何歡咍。    <br />    古人白骨生青苔，我獨不飲何為哉。何時出得禁酒國，壘麴便築糟丘台。    <br />    <br />    一馬春風北首燕，卻疑身得舊山川。陽浮樹外滄江水，塵漲原頭野火煙。    <br />    日借嫩黃初著柳，兩催新綠稍歸田。回頭不見辛夷發，始覺看花是去年。    <br />    <br />    <b>     <font color=\"#FF6600\">春寒</font>    </b>    <br />    春風滿地月如霜，拂曉鐘聲到景陽。花底裌衣朝宿衛，柳邊新火起嚴妝。    <br />    冰殘玉甃泉初動，水澀銅壺漏更長。從此暄妍知幾日，便應鶗鷢損年芳。    <br />    <br />    <b>     <font color=\"#FF6600\">春江</font>    </b>    <br />    春江渺渺抱牆流，煙草茸茸一片愁。吹盡柳花人不見，青旗催日下城頭。    <br />    <br />    <b>     <font color=\"#FF6600\">春郊</font>    </b>    <br />    青秧漫漫出初齊，雞犬遙聞路卻迷。但見山花流出水，那知不是武陵溪。    <br />    <br />    <b>     <font color=\"#FF6600\">春晴</font>    </b>    <br />    新春十日雨，雨晴門始開。靜看蒼苔紋，莫上人衣來。    <br />    <br />    <b>     <font color=\"#FF6600\">春日二首</font>    </b>    <br />    冉冉春行暮，菲菲物競華。鶯猶求舊友，雁不背貧家。    <br />    室有賢人酒，門無長者車。醉眠聊自適，歸夢到天涯。    <br />    <br />    柴門照水見青苔，春繞花枝漫漫開。路遠遊人行不到，日長啼鳥去還來。    <br />    <br />    <b>     <font color=\"#FF6600\">春日即事</font>    </b>    <br />    池北池南春水生，桃花深處好閒行。細思擾擾夢中事，何用悠悠身後名。    <br />    <br />    <b>     <font color=\"#FF6600\">春日晚行</font>    </b>    <br />    門前楊柳二三月，枝條綠煙花白雪。呼僮羈我果下騮，欲尋南岡一散愁。    <br />    綠岡初日溝港淨，與我門前綠相映。隔淮仍見裊裊垂，佇立怊悵去年時。    <br />    杏花園西光宅路，草暖沙晴正好渡。興盡無人楫迎我，卻隨倦鴉歸薄暮。    <br />    <br />    <b>     <font color=\"#FF6600\">春日席上</font>    </b>    <br />    十年流落負歸期，臨水登山客有思。今日樽前千萬恨，不堪頻唱鷓鴣辭。    <br />    <br />    <b>     <font color=\"#FF6600\">春入</font>    </b>    <br />    春入園林百草香，池塘冰散水生光。身閒是處堪攜手，何事低徊兩鬢霜。    <br />    <br />    <b>     <font color=\"#FF6600\">春山</font>    </b>    <br />    春山春水流，曲折方屢渡。荒乘不知疲，行到水窮處。    <br />    依然舊童子，要予竹西去。歸時始覺遠，草蔓已多露。    <br />    <br />    <b>     <font color=\"#FF6600\">春雪</font>    </b>    <br />    春雪墮如簁，渾家醉不知。泥留虎鬥跡，愁殺路傍兒。    <br />    <br />    <b>     <font color=\"#FF6600\">春雨二首</font>    </b>    <br />    苦霧藏春色，愁霖病物華。幽奇無可奈，強釂一杯霞。    <br />    <br />    城雲如夢柳僛僛，野水橫來強滿池。九十日春渾得雨，故應留潤作花時。    <br />    <br />    <b>     <font color=\"#FF6600\">春怨</font>    </b>    <br />    掃地待花落，惜花輕著塵。遊人少春戀，踏去卻尋春。    <br />    <br />    <b>     <font color=\"#FF6600\">純甫出釋惠崇畫要予作詩</font>    </b>    <br />    畫史紛紛何足數，惠崇晚出吾最許。旱雲六月漲林莽，移我翛然墮洲渚。    <br />    黃蘆低摧雪翳土，鳧雁靜立將儔侶。往時所歷今在眼，沙平水澹西江浦。    <br />    暮氣沈舟暗魚罟，欹眠嘔軋如聞櫓。頗疑道人三昧力，異域山川能斷取。    <br />    方諸承水調幻藥，灑落生綃變寒暑。金坡巨然山數堵，粉墨空多真漫與。    <br />    大梁崔白亦善畫，曾見桃花淨初吐。酒酣弄筆起春風，便恐漂零作紅雨。    <br />    流鶯探枝婉欲語，蜜蜂掇蕊隨翅股。一時二子皆絕藝，裘馬穿羸久羈旅。    <br />    華堂豈惜萬黃金，苦道今人不如古。    <br />    <br />    <b>     <font color=\"#FF6600\">慈聖光獻皇后挽辭二首</font>    </b>    <br />    國賴姜任盛，門歸馬鄧高。關雎求窈窕，卷耳念勤勞。    <br />    聖淑才難擬，休明運繼遭。岡原今獻卜，帷扆正攀號。    <br />    <br />    塗山女德茂，京室母才難。具美多前志。餘光永後觀。    <br />    遺衣遷館御，祖載出宮菆。終始神孫孝，長留萬國歡。    <br />    <br />    <b>     <font color=\"#FF6600\">次昌叔韻</font>    </b>    <br />    寄公無國寄鍾山，垣屋青松晻靄間。長以聲音為佛事，野風蕭颯水潺湲。    <br />    <br />    <b>     <font color=\"#FF6600\">次青陽</font>    </b>    <br />    十載九華邊，歸期尚渺然。秋風一乘傳，更覺負林泉。    <br />    <br />    <b>     <font color=\"#FF6600\">次吳氏女子韻</font>    </b>    <br />    孫陵西曲岸烏紗，知汝淒涼正憶家。人世豈能無聚散，亦逢佳節且吹花。    <br />    <br />    <b>     <font color=\"#FF6600\">次楊樂道韻六首其一‧後殿朝次偶題</font>    </b>    <br />    百年文物士優遊，萬國今方似綴旒。發策東堂招俊乂，回輿北苑罷倡優。    <br />    忽隨諸彥登龍尾，尚憶當年應鵠頭。獨望清光無補報，更慚虛食太官羞。    <br />    <br />    <b>     <font color=\"#FF6600\">次楊樂道韻六首其二‧御溝</font>    </b>    <br />    渺渺金河漲欲平，數支分綠報清明。常縈輦路漂花去，更引流杯送酒行。    <br />    靜見金輿穿樹影，清含玉漏過牆聲。衰顏一照自多感，回首江南春水生。    <br />    <br />    <b>     <font color=\"#FF6600\">次楊樂道韻六首其三‧幕次憶漢上舊居</font>    </b>    <br />    漢水泱泱繞鳳林，峴山南路白雲深。如何憂國忘家日，尚有求田問捨心。    <br />    直以文章供潤色，未應風月負登臨。超然便欲遺榮去，卻恐元龍會見侵。    <br />    <br />    <b>     <font color=\"#FF6600\">次楊樂道韻六首其四‧後苑詳定書懷</font>    </b>    <br />    文墨由來妙禁中，家傳豈獨賦河東。平生聽想風聲早，數日追隨笑語同。    <br />    御水新如鴨頭綠，宮花更有鶴翎紅。看花弄水聊為樂，不晚朝廷相弱翁。    <br />    <br />    <b>     <font color=\"#FF6600\">次楊樂道韻六首其五‧五上巳聞苑中樂聲書事</font>    </b>    <br />    苑中誰得從春遊，想見漸台瓦欲流。御水曲隨花影轉，宮雲低繞樂聲留。    <br />    年華未破清明節，日暮初回祓禊舟。更覺至尊思慮遠，不應全為拙倡優。    <br />    <br />    <b>     <font color=\"#FF6600\">次楊樂道韻六首其六‧用樂道舍人韻書十日事呈樂道舍人聖從待制</font>    </b>    <br />    東門人物亂如麻，想見新韉照路華。午鼓已傳三刻漏，從官初賜一杯茶。    <br />    匆匆殿下催分首，擾擾宮前聽賣花。歸去莫言天上事，但知呼客飲流霞。    <br />    <br />    <b>     <font color=\"#FF6600\">次葉致遠韻</font>    </b>    <br />    生涯聊占水中洲，豈即乘桴逐聖丘。身與鳧飛仍雁集，心能茅靡亦波流。    <br />    由來杞梓常先伐，誰謂菰蒲可久留。乘興吾廬知未厭，故移修竹擬延騶。    <br />    <br />    <b>     <font color=\"#FF6600\">次俞秀老韻</font>    </b>    <br />    解我蔥珩脫孟勞，暮年甘與子同袍。新詩比舊增奇峭，若許追攀莫太高。    <br />    <br />    <b>     <font color=\"#FF6600\">次御河寄城北會上諸友</font>    </b>    <br />    客路花時只攪心，行逢御水半晴陰。背城野色雲邊盡，隔屋春聲樹外深。    <br />    香草已堪回步履，午風聊復散衣襟。憶君載酒相追處，紅萼青跗定滿杯。    <br />    <br />    <b>     <font color=\"#FF6600\">次韻昌叔懷灊樓讀書之樂</font>    </b>    <br />    志食長年不得休，一巢無地拙於鳩。聊為薄宦容身者，能免高人笑我不。    <br />    道德文章吾事落，塵埃波浪此生浮。看君別後行藏意，回顧灊樓只自羞。    <br />    <br />    <b>     <font color=\"#FF6600\">次韻昌叔歲暮</font>    </b>    <br />    城雲漏日晚，樹凍裹春深。糝密魚雖暖，巢危鶴更陰。    <br />    橫風高弓弩，殘溜細鳴琴。歲換兒童喜，還傷老大心。    <br />    <br />    <b>     <font color=\"#FF6600\">次韻昌叔詠塵</font>    </b>    <br />    塵土輕揚不自持，紛紛生物更相吹。翻成地上萬煙霧，散在人間要路岐。    <br />    一世競馳甘睬目，幾家清坐得軒眉。超然只有江湖上，還見波濤恐我時。    <br />    <br />    <b>     <font color=\"#FF6600\">次韻陳學士小園即事</font>    </b>    <br />    牆屋雖無好鳥鳴，池塘亦未有蛙聲。樹含宿雨紅初入，草倚朝陽綠更生。    <br />    萬物天機何得喪，百年心事不將迎。與君杖策聊觀化，搔首春風眼尚明。    <br />    <br />    <b>     <font color=\"#FF6600\">次韻沖卿除日立春</font>    </b>    <br />    猶殘一日臘，並見兩年春。物以終為始，人從故得新。    <br />    迎陽朝翦彩，守歲夜傾銀。恩賜隨嘉節，無功只自塵。    <br />    <br />    <b>     <font color=\"#FF6600\">次韻沖卿過睢陽</font>    </b>    <br />    宮廟此神鄉，留親泊楚艎。天開今壯麗，地積古悲涼。    <br />    不改山河舊，猶餘草木荒。還聞足賓客，誰是漢鄒陽。    <br />    <br />    <b>     <font color=\"#FF6600\">次韻沖卿上元從架至集禧觀偶成</font>    </b>    <br />    昭陵持橐從遊人，更見熙寧第四春。寶稱中開移玉座，華燈錯出映朱塵。    <br />    輦前時看新歌舞，仗外還如舊徼巡。投老逢時追往事，卻含愁思度天津。    <br />    <br />    <b>     <font color=\"#FF6600\">次韻酬昌叔羈旅之作</font>    </b>    <br />    君方困旅食，予亦誤朝簪。自索東方米，誰多季子金。    <br />    高門萬馬散，窮巷一燈深。客主竟何事，蕭條梁父吟。    <br />    <br />    <b>     <font color=\"#FF6600\">次韻酬鄧子儀二首</font>    </b>    <br />    清溪相值各青春，老去臨流輒損神。事事只隨波浪去，年年空得鬢毛新。    <br />    論心未忍遺橫目，干世還憂近逆鱗。嘉句感君邀我厚，自嗟才不異常人。    <br />    <br />    金陵邂逅府東偏，手得新蒲每共編。採石偶耕垂百日，青溪並釣亦三年。    <br />    君才有用方求祿，我志無成稍問田。一笑欲論心跡事，白頭相就且欹眠。    <br />    <br />    <b>     <font color=\"#FF6600\">次韻酬府推仲通學士雪中見寄</font>    </b>    <br />    朝來看雪詠君詩，想見朱衣在赤墀。為問火城將策試，何如雲屋聽窗知。    <br />    曲牆稍覺吹來密，窮巷終憐掃去遲。欲訪故人非興盡，自緣無路得傳卮。    <br />    <br />    <b>     <font color=\"#FF6600\">次韻酬龔深甫二首</font>    </b>    <br />    恩容楚老護松楸，復得一龔從我遊。講肄劇談兼祖謝，舞雩高蹈異求由。    <br />    北尋五作故未憖，東挽三楊仍有樛。陟巘降原從此始，但無瑤玉與君舟。    <br />    <br />    握手東岡雪滿簪，後期惆悵老吳蠶。芳辰一笑真難值，暮齒相思豈久堪。    <br />    他日杜詩傳渭北，幾時周宅對漳南。百年邂逅能多少，且可勤來共草庵。    <br />    <br />    <b>     <font color=\"#FF6600\">次韻酬宋妃六首</font>    </b>    <br />    洗雨吹風一月春，山紅漫漫綠紛紛。褰裳遠野誰從我，散策空陂忽見君。    <br />    青眼坐傾新歲酒，白頭追誦少年文。因嗟涉世終無補，久使高材雍上聞。    <br />    <br />    東風渺渺客天涯，病眼先春已見花。遠欲報君羞強聒，老知隨俗厭雄誇。    <br />    窮通往事真如夢，得失秋毫豈更嗟。邂逅故人唯有醉，醉中衣幘任欹斜。    <br />    <br />    城中燈火照青春，遠引吾方避糾紛。遊衍水邊追野馬，嘯歌林下應山君。    <br />    愁尋徑草無求仲，喜對簷花有廣文。邂逅一樽聊酩酊，聲名身後豈須聞。    <br />    <br />    遠跡荒郊謝俊豪，春風誰與駐干旄。故交重趼恩何厚，新句連篇韻更高。    <br />    美似狂酲初噉蔗，快如衰病得觀濤。久佑壞冶成天巧，豈與人間共一陶。    <br />    <br />    無能私願只求田，時物安能學計然。鑿井未成歌擊壤，射熊猶得夢鈞天。    <br />    遙思故國歸來日，留滯新恩已去年。攜手與君遊最樂，春風波上水濺濺。    <br />    <br />    山陂疇昔從吾親，諸父先生各佩紛。零落長年誰語此，遲回故地卻逢君。    <br />    衣冠偶坐論經術，襁褓當時刺繡文。更怪高材終未遇，有司何日選方聞。    <br />    <br />    <b>     <font color=\"#FF6600\">次韻酬宋中散二首</font>    </b>    <br />    初見彤庭賜履雙，便參東閣寄南邦。時聞正論除疑網，每讀高辭折慢幢。    <br />    陳跡欲尋無復日，舊恩思報有如江。風流今見佳公子，投老心旌一片降。    <br />    <br />    超然京洛諒難雙，處在家庭譽在邦。道義門中窺戶牖，風騷壇上見麾幢。    <br />    素書款款誰憐杜，彩筆遒遒獨勝江。信美賢公有才子，篤誠真復類尨降。    <br />    <br />    <b>     <font color=\"#FF6600\">次韻酬王太祝</font>    </b>    <br />    塵土波瀾不自期，飄然身與願相違。衰根要路知難植，病羽長年欲退飛。    <br />    高論已嗟能聽少，力行還恨賦材微。慚君俊少今知我，一見心如客得歸。    <br />    <br />    <b>     <font color=\"#FF6600\">次韻酬微之贈池紙並詩</font>    </b>    <br />    微之出守秋浦時，椎冰看搗萬穀皮。波工龜手吒今樣，魚網肯數荊州池。    <br />    霜紈奪色賈不售，虹玉喪氣山無輝。方船穩載獻天子，善價徐取供吾私。    <br />    十年零落尚百一，持以贈我隨清詩。君寧久寄金谷地，方執賜筆磨坳螭。    <br />    當留此物朝上國，日侍帝側書新儀。不然名山副史本，褒拔元凱誅窮奇。    <br />    咨予文章非世用，畫鏤空爾靡冰脂。揮毫才足記姓字，竊學又恥從師宜。    <br />    匆匆點污亦何忍，嘉貺但覺難為辭。篇終有意責趙璧，窮國恐誤連城歸。    <br />    傾囊倒篋聊一報，安敢坐以秦為雌。    <br />    <br />    <b>     <font color=\"#FF6600\">次韻酬吳彥珍見寄二首</font>    </b>    <br />    君作新詩故起予，一吟聊復報雙魚。杖藜高徑誰來往，散帙空堂自捲舒。    <br />    樹外鳥啼催晚種，花間人語趁朝虛。春風處處堪攜手，何事臨池苦學書。    <br />    <br />    篁竹荒茅五畝餘，生涯山蕨與泉魚。家貧殖貨羞端木，鄉里傳書比仲舒。    <br />    白日憶君聊遠望，青林嗟我似逃虛。春風渺渺烏塘尾，漫得東來一紙書。    <br />    <br />    <b>     <font color=\"#FF6600\">次韻酬徐仲元</font>    </b>    <br />    投老逍遙屺與堂，天刑真已脫桁楊。緣源靜翳無魚淰，度谷深追有鳥頏。    <br />    每苦交遊尋五柳，最嫌尸祝擾庚桑。相看不厭唯夫子，風味真如顧建康。    <br />    <br />    <b>     <font color=\"#FF6600\">次韻酬朱昌叔五首</font>    </b>    <br />    點也自殊由與求，既成春服更何憂。拙於人合且天合，靜與道謀非食謀。    <br />    未愛京師傳谷口，但知鄉里勝壺頭。嗟予老矣無一事，復得此君相與遊。    <br />    <br />    去年音問隔淮州，百謫難知亦我憂。前日杯盤共江渚，一歡相屬豈人謀。    <br />    山蟠直瀆輸淮口，水抱長干轉石頭。乘興舟輿無不可，春風從此與公遊。    <br />    <br />    烏榜登臨興未休，共言何許更消憂。聯裾蕭寺尋真覺，方駕孫陵弔仲謀。    <br />    語罷每開歡笑口，詩來仍掉苦吟頭。已知軒冕真吾累，且可追隨馬少遊。    <br />    <br />    白下門東春水流，相看一噱散千憂。穿梅入柳曾莫逆，度墜緣岡初不謀。    <br />    世事但如吹劍首，官身難即問刀頭。長臨鍛龜真自苦，有興復來從我遊。    <br />    <br />    樂世閒身豈易求，巖居川觀更何憂。放懷自事如初服，買宅相招亦本謀。    <br />    名譽子真矜谷口，事功新息困壺頭。知君於此皆無累，長得追隨壙埌遊。    <br />    <br />    <b>     <font color=\"#FF6600\">次韻酬子玉同年</font>    </b>    <br />    盛德無心漠北窺，蕃胡亦恐勢方羸。塞垣高壘深溝地，幕府輕裘緩帶時。    <br />    趙將時皆思李牧，楚音身自感鍾儀。慚君許我論邊鎖，俎豆平生卻少知。    <br />    <br />    <b>     <font color=\"#FF6600\">次韻春日事</font>    </b>    <br />    人間尚有薄寒侵，和氣先薰草樹心。丹白自分齊破蕾，青黃相向欲交陰。    <br />    潺潺嫩水生幽谷，漠漠輕煙動遠林。病得一官隨太守，班春無助愧周任。    <br />    <br />    <b>     <font color=\"#FF6600\">次韻答陳正叔二首</font>    </b>    <br />    青衫憔悴北歸來，髮有霜根面有埃。群吠我方憎猘子，一鳴誰更識龍媒。    <br />    功名落落求難值，日月沄沄去不回。勝事與身何等近，酒樽詩卷數須開。    <br />    <br />    田宅荒涼去復來，詩書顏髮兩塵埃。忘機自許鷗相狎，得禍誰期鶴見媒。    <br />    此道未行身有待，古人不見首空回。何當水石他年住，更把韋編靜處開。    <br />    <br />    <b>     <font color=\"#FF6600\">次韻答丁端州</font>    </b>    <br />    莫嗟荒僻又離群，且喜風謠嶺北聞。銅柱雖然蠻徼接，竹符還是漢家分。    <br />    春書來逐衡陽雁，秋騎歸看隴首雲。相見會知南望苦，病骸今似沈休文。    <br />    <br />    <b>     <font color=\"#FF6600\">次韻答平甫</font>    </b>    <br />    高蟬抱殼悲聲切，新鳥爭巢誶語忙。長樹老陰欺夏日，晚花幽艷敵春陽。    <br />    雲歸山去當簷靜，風過溪來滿坐涼。物物此時皆可賦，悔予千里不相將。    <br />    <br />    <b>     <font color=\"#FF6600\">次韻答彥珍</font>    </b>    <br />    手得封題手自開，一篇美玉綴玫瑰。眾知圓媚難論報，自顧窮愁敢角才。    <br />    君臥南陽惟畎畝，我行西路亦風埃。相逢不必嗟勞事，尚欲賡歌詠起哉。    <br />    <br />    <b>     <font color=\"#FF6600\">次韻東廳韓侍郎齋居晚興</font>    </b>    <br />    齋禁雖嚴異太常，蕭然高臥意何長。煙含欲暝宮庭紫，日映新秋省闥黃。    <br />    壯節易摧行踽踽，華年相忠去堂堂。追攀坐歎風塵隔，空聽鈞天夢帝鄉。    <br />    <br />    <b>     <font color=\"#FF6600\">次韻董伯懿松聲</font>    </b>    <br />    天機自動豈關情，能作人間物外聲。暝聒一堂無客夢，曉悲千嶂有猿驚。    <br />    廟中奏瑟沈三歎，堂下吹簫失九成。俚耳紛紛多鄭衛，直須聞此始心清。    <br />    <br />    <b>     <font color=\"#FF6600\">次韻范景仁二月五日夜風雪</font>    </b>    <br />    何知此邂逅，談笑接清揚。對雪知春淺，回燈焟夜長。    <br />    密雲通炫晃，殘月墮冥茫。故有臨邛客，抽毫興未忘。    <br />    <br />    <b>     <font color=\"#FF6600\">次韻奉酬覺之</font>    </b>    <br />    久知乘傳入西州，雞黍從容本不謀。戶外驚塵尺書至，眼中飛浪片帆收。    <br />    山林病骨煩三顧，湖海離腸欲萬周。尚有光華賁岑寂，篋中佳句得長留。    <br />    <br />    <b>     <font color=\"#FF6600\">次韻奉酬李質夫</font>    </b>    <br />    逸少池邊有舊山，幾年征淚染衣斑。駑駘自飽方爭路，騕褭長饑不在閒。    <br />    雪漲江南歸浩蕩，煙埋河朔去間關。勞歌一聽皆愁思，況我心非木石頑。    <br />    <br />    <b>     <font color=\"#FF6600\">次韻奉和蔡樞密南京種山藥法</font>    </b>    <br />    區種拋來六七年，春風條蔓想宛延。難追老圃莓苔徑，空對珍盤玳瑁筵。    <br />    嘉種勿傳河右壤，靈苗更長闕西偏。故畦穿斸知何日，南望鍾山一慨然。    <br />    <br />    <b>     <font color=\"#FF6600\">次韻耿天騭大風</font>    </b>    <br />    雲埋月缺暉寒灰，飆發齊如巨象豗。縱勇萬川冰柱立，紛披千障土囊開。    <br />    魯門未怪爰居至，鄭圃何妨禦寇來。終夜不眠誰與共，坐忘唯有一顏回。    <br />    <br />    <b>     <font color=\"#FF6600\">次韻公辟正議書公戲語申之以祝助發一笑</font>    </b>    <br />    故人辭祿未忘情，語我猶能作捍城。身不自遭如貢薛，兒應堪教比韋平。    <br />    老羆豈得長高臥，雛鳳仍聞已閒生。把盞祝公公莫拒，緇衣心為好賢傾。    <br />    <br />    <b>     <font color=\"#FF6600\">次韻和甫春日金陵登台</font>    </b>    <br />    鍾山漠漠水洄洄，西有陵雲百尺台。萬物已隨和氣動，一樽聊與故人來。    <br />    天邊幽鳥鳴相和，地上晴煙掃不開。愁眼看春長恐盡，直須去取六龍回。    <br />    <br />    <b>     <font color=\"#FF6600\">次韻和甫詠雪</font>    </b>    <br />    奔走風雲四面來，坐看山壟玉崔嵬。平治險穢非無德，潤澤焦枯是有才。    <br />    勢合便疑包地盡，功成終欲放春回。寒鄉不念豐年瑞，只憶青天萬里開。    <br />    <br />    <b>     <font color=\"#FF6600\">次韻和吳仲庶池州齋山畫圖</font>    </b>    <br />    省中何忽有崔嵬，六幅生綃坐上開。指點便知岩石處，登臨新作使君來。    <br />    雅懷重向丹青得，勝勢兼隨翰墨回。更想杜郎詩在眼，一江春雪下離堆。    <br />    <br />    <b>     <font color=\"#FF6600\">次韻和張仲通見寄三絕句</font>    </b>    <br />    高山流水意無窮，三尺空弦膝上桐。默默此時誰會得，坐憑江閣看飛鴻。    <br />    <br />    收拾乾坤付一壺，世間無物直錙銖。醉鄉舊業拋來久，更欲因君稍問塗。    <br />    <br />    欹枕狂歌擊唾壺，直將軒冕等錙銖。醉鄉岐路君知否，不似人間足畏塗。    <br />    <br />    <b>     <font color=\"#FF6600\">次韻景仁雪霽</font>    </b>    <br />    新聲生屋溜，殘點著垣衣。委翳無多在，飄雲不更飛。    <br />    坳中餘宿潤，暖處自朝暉。稍見青青色，還從柳上歸。    <br />    <br />    <b>     <font color=\"#FF6600\">次韻樂道送花</font>    </b>    <br />    沁水名園好物華，露盤分送子雲家。新妝欲應何人面，彩筆知書幾葉花。    <br />    曾和郢中歌白雪，亦陪天上飲流霞。春風已得同心賞，更擬攜詩載酒誇。    <br />    <br />    <b>     <font color=\"#FF6600\">次韻劉著作過茆山今平甫往遊因寄</font>    </b>    <br />    華陽仙伯有茆卿，官府今傳在赤城。三鶴不歸猶地勝，二君能到亦心清。    <br />    詩中慷慨悲陳跡，篇末殷懃獎後生。遙想青雲知可附，坐看閭巷得名聲。    <br />    <br />    <b>     <font color=\"#FF6600\">次韻留題僧假山</font>    </b>    <br />    態足萬峰奇，功才一簣微。愚公誰助徙，靈鷲卻愁飛。    <br />    竇雪藏銀鎰，簷曦散玉輝。未應頹蟻壤，方此鎮禪扉。    <br />    物理有真偽，僧言無是非。但知名盡假，不必故山歸。    <br />    <br />    <b>     <font color=\"#FF6600\">次韻陸定遠以謫往來求詩</font>    </b>    <br />    牢落何由共一樽，相望空復歎芝焚。濟時尚負生平學，慰我應多別後文。    <br />    可但風流追甫白，由來家世出機雲。行吟強欲偷新格，自笑安能到萬分。    <br />    <br />    <b>     <font color=\"#FF6600\">次韻陪駕觀燈</font>    </b>    <br />    繡筤含風下玉除，宮商挾奏斐然殊。福祥周室流為火，恩澤堯樽散在衢。    <br />    伏枕但能知廣樂，揮毫何以報明珠。願留巾篋歸田日，追詠公歡每自娛。    <br />    <br />    <b>     <font color=\"#FF6600\">次韻平甫村墅春日</font>    </b>    <br />    昨日青青尚未齊，忽看春色滿高低。陂梅弄影爭先舞，葉鳥藏身自在啼。    <br />    樵蹻踏雲歸舊徑，漁蓑背雨向前溪。似知我欲逃軒冕，談笑相過各有攜。    <br />    <br />    <b>     <font color=\"#FF6600\">次韻平甫金山會宿寄親友</font>    </b>    <br />    天末海門橫北固，煙中沙岸似西興。已無船舫猶聞笛，遠有樓台祗見燈。    <br />    山月入松金破碎，江風吹水雪崩騰。飄然欲作乘浮計，一到扶桑恨未能。    <br />    <br />    <b>     <font color=\"#FF6600\">次韻平甫喜唐公自契丹歸</font>    </b>    <br />    留犁撓酒得戎心，繡袷通歡歲月深。奉使由來須陸賈，離親何必強曾參。    <br />    燕人候望空甌脫，胡馬追隨出蹛林。萬里春風歸正好，亦逢佳客想揮金。    <br />    <br />    <b>     <font color=\"#FF6600\">次韻平甫贈三靈山人程惟象</font>    </b>    <br />    家山松菊半荒蕪，杖策窮年信所如。占見地靈非卜筮，算知人貴自陶漁。    <br />    久諳郭璞言多驗，老比顏含意更疏。只欲勒成方士傳，借君名姓在新書。    <br />    <br />    <b>     <font color=\"#FF6600\">次韻舍弟常州官捨應客</font>    </b>    <br />    霜雪紛紛上鬢毛，憂時自悔目空蒿。桑麻只欲求三畝，勢利誰能算一毫。    <br />    此地舊傳公子札，吾心真慕伯成高。飄然更有乘桴興，萬里寒江正復艚。    <br />    <br />    <b>     <font color=\"#FF6600\">次韻舍弟江上</font>    </b>    <br />    岸紅歸欲稠，渚綠合猶晚。晴沙上屐輕，暖水隨帆遠。    <br />    吹波戲魚動，掠葉飛禽返。著意覓幽蹊，桃花誤劉阮。    <br />    <br />    <b>     <font color=\"#FF6600\">次韻舍弟賞心亭即事二首</font>    </b>    <br />    檻折簷傾野水傍，台城佳氣已消亡。難披榛莽尋千古，獨倚青冥望八荒。    <br />    坐覺塵沙昏遠眼，忽看風雨破驕陽。扁舟此日東南興，欲盡江流萬里長。    <br />    <br />    霸氣消磨不復存，舊朝台殿只空村。孤城倚薄青天近，細雨侵凌白日昏。    <br />    稍覺野雲成晚霽，卻疑山月是朝暾。此時江海無窮興，醒客忘言醉客喧。    <br />    <br />    <b>     <font color=\"#FF6600\">次韻舍弟遇子固憶少述</font>    </b>    <br />    歸計何時就一廛，寒城回首意茫然。野林細錯黃金日，溪岸寬圍碧玉天。    <br />    飛兔已聞追騕褭，太阿猶恨失龍泉。遙知更憶河濱友，從事能忘我獨賢。    <br />    <br />    <b>     <font color=\"#FF6600\">次韻十四叔賜詩留別</font>    </b>    <br />    窮冬追路出西津，得侍茫然兩見春。發丹久嗟淹國士，起家初命慰鄉人。    <br />    行辭北闕樓台麗，歸佐南州縣邑新。班草數行衣上淚，何時杖屨卻相親。    <br />    <br />    <b>     <font color=\"#FF6600\">次韻宋次道憶太平早梅</font>    </b>    <br />    大梁春費寶刀催，不似湖陰有早梅。今日盤中看翦彩，當時花下就傳杯。    <br />    紛紛自向江城落，杳杳難隨驛使來。知憶舊遊還想見，西南枝上月徘徊。    <br />    <br />    <b>     <font color=\"#FF6600\">次韻送程給事知越州</font>    </b>    <br />    千騎東方佔上頭，如何誤到北山遊。清明若睹蘭亭月，暖熱因忘蕙帳秋。    <br />    投老始知歡可惜，通宵豫以別為憂。西歸定有詩千首，想肯重來賁一丘。    <br />    <br />    <b>     <font color=\"#FF6600\">次韻唐公三首其一‧東陽道中</font>    </b>    <br />    山蔽吳天密，江蟠楚地深。浮雲堆白玉，落日瀉黃金。    <br />    渺渺隨行旅，紛紛換歲陰。強將詩詠物，收拾濟時心。    <br />    <br />    <b>     <font color=\"#FF6600\">次韻唐公三首其二‧江行</font>    </b>    <br />    材非當世用，轂有故人推。使節春冬換，征帆日夜開。    <br />    南遊取干越，東望得州來。試盡風波惡，生涯亦可哀。    <br />    <br />    <b>     <font color=\"#FF6600\">次韻唐公三首其三‧旅思</font>    </b>    <br />    此身南北老，愁見問征途。地大蟠三楚，天低入五湖。    <br />    看雲心共遠，步月影同孤。慷慨秋風起，悲歌不為鱸。    <br />    <br />    <b>     <font color=\"#FF6600\">次韻唐彥猷華亭十詠其一顧林亭</font>    </b>    <br />    寥寥湖上亭，不見野王居。平林豈舊物，歲晚空扶疏。    <br />    自古聖賢人，邑國皆丘墟。不朽在名德，千秋想其餘。    <br />    <br />    <b>     <font color=\"#FF6600\">次韻唐彥猷華亭十詠其二寒穴</font>    </b>    <br />    神泉冽冰霜，高穴與雲平。空山渟千秋，不出嗚咽聲。    <br />    山風吹更寒，山月相與清。北客不到此，如何洗煩酲。    <br />    <br />    <b>     <font color=\"#FF6600\">次韻唐彥猷華亭十詠其三吳王獵場</font>    </b>    <br />    吳王好射虎，但射不操戈。匹馬掠廣場，萬兵助遮羅。    <br />    時平事非昔，此地桑麻多。猛獸亦已盡，牛羊在田坡。    <br />    <br />    <b>     <font color=\"#FF6600\">次韻唐彥猷華亭十其四始皇馳道</font>    </b>    <br />    穆王得八駿，萬事得期修。茫茫萬載間，復此好遠遊。    <br />    車輪與馬跡，此地亦嘗留。想當治道時，勞者尸如丘。    <br />    <br />    <b>     <font color=\"#FF6600\">次韻唐彥猷華亭十詠其五柘湖</font>    </b>    <br />    柘林著湖山，菱葉蔓湖濱。秦女亦何事，能為此湖神。    <br />    年年賽雞豚，漁子自知津。幽妖窟險阻，禍福易欺人。    <br />    <br />    <b>     <font color=\"#FF6600\">次韻唐彥猷華亭十詠其六陸瑁養魚池</font>    </b>    <br />    野人非昔人，亦復水上居。紛紛水中遊，豈是昔時魚。    <br />    吹波浮還沒，競食糟糠餘。吞舟不可見，守此歲月除。    <br />    <br />    <b>     <font color=\"#FF6600\">次韻唐彥猷華亭十詠其七華亭谷</font>    </b>    <br />    巨川非一源，源亦在眾流。此谷乃清淺，松江能覆舟。    <br />    蟲魚何所知，上下相沉浮。徒嗟大盈北，浩浩無春愁。    <br />    <br />    <b>     <font color=\"#FF6600\">次韻唐彥猷華亭十詠其八陸機宅</font>    </b>    <br />    故物一已盡，嗟此歲年深。野桃自著花，荒棘自生鍼。    <br />    芊芊谷水陽，郁郁昆山陰。俛仰但如昨，遊者不可尋。    <br />    <br />    <b>     <font color=\"#FF6600\">次韻唐彥猷華亭十詠其九昆山</font>    </b>    <br />    玉人生此山，山亦傳此名。崖風與穴水，清越有餘聲。    <br />    悲哉世所珍，山出受欹傾。不如鶴與猿，棲息尚全生。    <br />    <br />    <b>     <font color=\"#FF6600\">次韻唐彥猷華亭十詠其十三女崗</font>    </b>    <br />    自古世上雄，慷慨擅功名。當時豈有力，能使死者生。    <br />    三女共一丘，此憾亦難平。音容若有作，無力傾人城。    <br />    <br />    <b>     <font color=\"#FF6600\">次韻王勝之詠雪</font>    </b>    <br />    萬戶千門車馬稀，行人卻返鳥休飛。玲瓏翦水空中墮，的皪裝春樹上歸。    <br />    素髮聯華驚老大，玉顏爭好羨輕肥。朝來已賀豐年瑞，更問田家果是非。    <br />    <br />    <b>     <font color=\"#FF6600\">次韻王禹玉平戎慶捷</font>    </b>    <br />    熙河形勢壓西陲，不覺連營列漢旗。天子坐籌星兩兩，將軍歸佩印纍纍。    <br />    稱觴別殿傳新曲，銜璧名王按舊儀。江漢一篇猶未美，周宣方事伐淮夷。    <br />    <br />    <b>     <font color=\"#FF6600\">次韻微之即席</font>    </b>    <br />    釀成吳米野油囊，卻愛清談氣味長。閒日有僧來北阜，平時無盜出南塘。    <br />    風亭對竹酬孤峭，雪逕尋梅認暗香。江水中    <a target=\"_blank\" href=\"http://140.111.1.40/yitic/frc/frc06580.htm\">●</a>應未變，一杯終欲就君嘗。    <br />    <br />    <b>     <font color=\"#FF6600\">次韻吳沖卿召赴資政殿聽讀詩義感事</font>    </b>    <br />    周南麟趾聖人風，未有騶虞繫召公。雅頌兼陳為四始，笙歌合奏以三終。    <br />    討論詔使成書上，休澣恩容著籍通。牆面豈能知奧義，延陵聽賞自為聰。    <br />    <br />    <b>     <font color=\"#FF6600\">次韻吳季野題岳上人澄心亭</font>    </b>    <br />    高亭五月尚寒生，回首塵沙自郁蒸。砌水亂流空石底，檻雲高出蔽出層。    <br />    躋攀欲絕人間世，締構知從物外僧。腸胃坐來清似洗，神奇未怪佛圖澄。    <br />    <br />    <b>     <font color=\"#FF6600\">次韻吳季野再見寄</font>    </b>    <br />    衣裘南北弊風塵，志趣卑污已累親。流俗尚疑身察察，交遊方笑黨頻頻。    <br />    遠同魚樂思濠上，老使鷗驚恥海濱。邂逅得君還恨晚，能明吾意久無人。    <br />    <br />    <b>     <font color=\"#FF6600\">次韻吳仲庶省中畫壁</font>    </b>    <br />    畫史雖非顧虎頭，還能滿壁寫滄洲。九衢京洛風沙地，一片江湖草樹秋。    <br />    行數鯈魚賓共樂，臥看鷗鳥吏方休。知君定有扁舟意，卻為丹青肯少留。    <br />    <br />    <b>     <font color=\"#FF6600\">次韻信都公石枕蘄簟</font>    </b>    <br />    端溪琢枕綠玉色，蘄水織簟黃金紋。翰林所寶此兩物，笑視金玉如浮雲。    <br />    都城六月招客語，地上赤日流黃塵。燭龍中天進無力，客主歊然各疲劇。    <br />    形骸直欲坐棄忘，冠帶安能強修飾。恃公寬貸更不疑，箕倨豈復論官職。    <br />    笛材平瑩家故藏，硯璞坳清此新得。掃除堂屋就陰翳，公不自眠分與客。    <br />    知公用意每如此，真能與物同其適。豈比法曹空自私，卻願天日長炎赫。    <br />    公才卓牽人所驚，久矣四海流聲名。天方選取欲扶世，豈特使以文章鳴。    <br />    深探力取常不寐，思以正議排縱橫。奈何甘心一榻上，欲臥穎尾為潔清。    <br />    賢愚勞佚非一軌，顧我病昏惟未死。心於萬事久翛然，身寄一官真偶爾。    <br />    便當買宅歸偃休，白髮溪山如願始。看公肋力就太平，卻上青天跨箕尾。    <br />    <br />    <b>     <font color=\"#FF6600\">次韻杏花三首</font>    </b>    <br />    只愁風雨劫春回，怕見枝頭爛熳開。野鳥不知人意緒，啄教零亂點蒼苔。    <br />    <br />    心憐紅蕊與移栽，不惜年年糞壤培。風雨無時誰會得，欲教零亂強催開。    <br />    <br />    看時高艷先驚眼，折處幽香易滿懷。野女強簪看亦醜，少教憔悴逐荊釵。    <br />    <br />    <b>     <font color=\"#FF6600\">次韻徐仲元詠梅二首</font>    </b>    <br />    溪杏山桃欲佔新，高梅放蕊尚嬌春。額黃映日明飛燕，肌粉含風冷太真。    <br />    玉笛悲涼吹易散，冰紈生澀畫難親。爭妍喜有君詩在，老我翛然敢效顰。    <br />    <br />    舊挽青條冉冉新，花遲亦度柳前春。肌冰綽約如姑射，膚雪參差是太真。    <br />    搖落會應傷歲晚，攀翻剩欲寄情親。終無驛使傳消息，寂寞知誰笑與顰。    <br />    <br />    <b>     <font color=\"#FF6600\">次韻楊樂道述懷之作</font>    </b>    <br />    素心非不慕前修，自怪因循欲白頭。獵較趣時終瑣瑣，畫墁營職信悠悠。    <br />    濠梁最憶知魚樂，牢策翻慚為彘謀。尚有故人能慰我，詩成珠玉每相投。    <br />    <br />    <b>     <font color=\"#FF6600\">次韻遊山門寺望文脊山</font>    </b>    <br />    宣城百山間，文脊尤奇峰。拔出飛鳥上，圖畫難為容。    <br />    聞昔有幽人，捫蘿追赤松。遺形此古室，孤坐鹿裘重。    <br />    人去邈不反，洞壑空藏龍。側行蒼崖煙，俯仰求靈蹤。    <br />    遊者如可得，甘棄萬戶封。安能久塵土，傾倒相迎逢。    <br />    <br />    <b>     <font color=\"#FF6600\">次韻元厚之平戎慶捷</font>    </b>    <br />    朝廷今日四夷功，先以招懷後殪戎。胡地馬牛歸隴底，漢人煙火起湟中。    <br />    投戈更講諸儒藝，免冑爭趨上將風。文武佐時慚吉甫，宣王征伐自膚公。    <br />    <br />    <b>     <font color=\"#FF6600\">次韻約之謝惠詩</font>    </b>    <br />    魚跳桑柳陰，鳥落蒲葦側。已無溪姑祠，何有江令宅。    <br />    故人耽田里，老脫尚方舄。開亭捐百金，於此掃塵跡。    <br />    地偏人罕至，心遠境常寂。我行西州旋，稅駕候顏色。    <br />    相隨望南山，水際因一息。公時指岸木，謂此可尋尺。    <br />    伐之營中沚，持用自怡懌。歡言俟其成，邀我堂上食。    <br />    百憂每多違，一諾還自惕。春風簷楹新，坐久膝前席。    <br />    翛然忘故約，北郭疑有適。長淫舒永懷，佇想對以臆。    <br />    摛辭甚有理，竊比書石鷁。知公不欺我，把玩果心惻。    <br />    嘉餚既夙設，麗藻仍虛擲。左車公自迎，右券吾敢責。    <br />    聞說芼羹臛，芬香出鄰壁。婦休機杼事，兒失刀槧職。    <br />    何膠膠擾擾，而紛紛籍籍。攜持欲一往，繼此方如織。    <br />    元龍但高眠，司馬勿親滌。幾能孩童舊，握手皆鬢白。    <br />    有興即聯絡，東阡與南陌。    <br />    <br />    <b>     <font color=\"#FF6600\">次韻再遊城西李園</font>    </b>    <br />    京師花木類多奇，常恨春歸人未歸。車馬喧喧走塵土，園林處處鎖芳菲。    <br />    殘紅已落香猶在，羈客多傷涕自揮。我亦悠悠無事者，約君聯騎訪郊圻。    <br />    <br />    <b>     <font color=\"#FF6600\">次韻張德甫奉議</font>    </b>    <br />    知君非我載醪人，終日相隨免污茵。賞盡高山見流水，唱殘白雪值陽春。    <br />    中分香積如來缽，對現毗耶長者身。誰拂定林幽處壁，與君圖寫繼吾真。    <br />    <br />    <b>     <font color=\"#FF6600\">次韻張氏女弟詠雪</font>    </b>    <br />    天上空多地上稀，初寒風力故應微。那能鎮壓黃塵起，強欲侵凌白日飛。    <br />    邑犬橫來矜意氣，窟蟾偷出助光輝。都城只有袁安憊，我亦年年幸賜衣。    <br />    <br />    <b>     <font color=\"#FF6600\">次韻張唐公馬上</font>    </b>    <br />    揭節初悲力不任，賜身終愧謬恩臨。病來氣弱歸宜早，偷取官多責恐深。    <br />    膏澤未施空謗怨，瘡痍猶在豈謳吟。黃昏信馬江城路，欲訪何人話此心。    <br />    <br />    <b>     <font color=\"#FF6600\">次韻張仲通水軒</font>    </b>    <br />    池雨含煙暝不收，草根長見水交流。愛君古錦囊中句，解道今秋似去秋。    <br />    <br />    <b>     <font color=\"#FF6600\">次韻張子野秋中久雨晚晴</font>    </b>    <br />    天沉四山黑，池漲百泉黃。苦濕欲千里，願晴非一鄉。    <br />    埽除供晚色，洗刷放秋光。菊泣花猶重，粳肥穗稍長。    <br />    積陰消戶牖，返照媚林塘。想見陽台路，神歸髮彩涼。    <br />    <br />    <b>     <font color=\"#FF6600\">次韻張子野竹林寺二首</font>    </b>    <br />    澗水橫斜石路深，水源窮處有叢林。青鴛幾世開蘭若，黃鶴當年瑞卯金。    <br />    敗壁數峰連粉墨，涼煙一穗起檀沈。十年親友半零落，回首舊遊成古今。    <br />    <br />    京峴城南隱映深，兩牛鳴地得禪林。風泉隔屋撞哀玉，竹月緣階貼碎金。    <br />    藻井仰窺塵漠漠，青燈對宿夜沈沈。扁舟過客十年事，一夢此山愁至今。    <br />    <br />    <b>     <font color=\"#FF6600\">次韻質夫兄使君同年</font>    </b>    <br />    樓堞相望一日程，春風吹急似搖旌。莫言樂國無愁夢，賴把新詩有故情。    <br />    客舍五漿非所願，私田三徑會須成。青雲自致歸公等，如我何緣得此聲。    <br />    <br />    <b>     <font color=\"#FF6600\">次韻致遠木人洲二首</font>    </b>    <br />    迷子山前漲一洲，木人圖志失編收。年多但有柳生肘，地僻獨無茅蓋頭。    <br />    河側鮑生乾尚立，江邊屈子槁將投。未妨他日稱居士，能使君疑福可求。    <br />    <br />    杌爾何年客此洲，飄流誰棄止誰收。無心使口肝使目，有幹作身根作頭。    <br />    暴露神靈難寄託，禱祠村落幾依投。紛紛翦紙真虛負，立槁安知富可求。    <br />    <br />    <b>     <font color=\"#FF6600\">次韻子履遠寄之作</font>    </b>    <br />    飄然逐客出都門，士論應悲玉石焚。高位紛紛誰得志，窮途往往始能文。    <br />    柴桑今日思元亮，天祿何時召子雲。直使聲名傳後世，窮通何必較功勳。    <br />    <br />    <b>     <font color=\"#FF6600\">次韻祖擇之登紫微閣二首</font>    </b>    <br />    漠漠秋陰護掖垣，青雲只在兩楹間。宮樓唱罷雞人遠，門闕朝歸虎士閒。    <br />    華蓋北瞻夭帝座，蓬萊東想道家山。卻慚久此隨諸彥，文采初無豹一斑。    <br />    <br />    掖門相對敞銅鐶，    <a target=\"_blank\" href=\"http://140.111.1.40/yitic/frc/frc14329.htm\">●●</a>飛甍在兩間。潤色平生知地禁，登臨此日愧身閒。    <br />    浮雲倒影移窗隙，落木回飆動屋山。忽憶初來秋尚早，紫微花點綠苔斑。    <br />    <br />    <b>     <font color=\"#FF6600\">次張唐公韻</font>    </b>    <br />    憶昨同追八馬蹄，約公投老此山棲。公乘白鳳今何處，我適新年值白雞。    <br />    <br />    <b>     <font color=\"#FF6600\">賜也</font>    </b>    <br />    賜也能言未識真，誤將心許漢陰人。桔槔俯仰妨何事，抱甕區區老此身。    <br />    <br />    <b>     <font color=\"#FF6600\">促織</font>    </b>    <br />    金屏翠幔與秋宜，得此年年醉不知。只向貧家促機杼，幾家能有一絇絲。    <br />    <br />    <b>     <font color=\"#FF6600\">達本</font>    </b>    <br />    未能達本且歸根，真照無知豈待言。枯木巖前猶失路，那堪春入武陵原。    <br />    <br />    <b>     <font color=\"#FF6600\">答陳正叔</font>    </b>    <br />    天馬志萬里，駕鹽不如閒。壯士困局束，不如棄之完。    <br />    利行有厄轍，勢涉無恬瀾。明明千年羞，促促一日歡。    <br />    孰肯避此世，引身取平寬。超然子有意，為我歌考盤。    <br />    予方慕孔氏，委吏久盤桓。得失未雲殊，聊各趨所安。    <br />    <br />    <b>     <font color=\"#FF6600\">答沖卿</font>    </b>    <br />    風作九衢黃，南窗坐正涼。破瓜青玉美，浮荈白雲香。    <br />    詩懶猶能強，官閒肯便忘。賢愚各有用，尺寸果誰長。    <br />    <br />    <b>     <font color=\"#FF6600\">答韓持國</font>    </b>    <br />    知公尚憶洛城中，醉裡穿花滿袖風。花亦有知還有恨，今為紅藥主人翁。    <br />    <br />    <b>     <font color=\"#FF6600\">答韓持國芙蓉堂二首</font>    </b>    <br />    投老歸來一幅巾，尚私榮祿備藩臣。芙蓉堂下疏秋水，且與龜魚作主人。    <br />    <br />    乞得膠膠擾擾身，五湖煙水替風塵。只將鳧雁同為侶，不與龜魚作主人。    <br />    <br />    <b>     <font color=\"#FF6600\">答客</font>    </b>    <br />    士常疑西伯，何至羑里辱。瞽鰥親父子，尚脫井廩酷。    <br />    昏主雖聖臣，飛禍安可卜。致命遂其志，雖窮不為戮。    <br />    <br />    <b>     <font color=\"#FF6600\">答劉季孫</font>    </b>    <br />    偶著儒冠敢陋今，自憐多負少時心。輊軒已任人前後，揭厲安知世淺深。    <br />    挾策有思悲慷慨，負新無力病侵淫。愧君綠綺虛投贈，更覺貧家報乏金。    <br />    <br />    <b>     <font color=\"#FF6600\">答裴煜道中見寄</font>    </b>    <br />    君遊苦數歸苦晚，一驛險有千里遠。知君陟降旦暮間，馬力不勁厭長阪。    <br />    雨腳墜地花枝低，風頭入溪蒲葉偃。此處登臨不奈愁，瓊樹森森遮疊巘。    <br />    <br />    <b>     <font color=\"#FF6600\">答瑞新十遠</font>    </b>    <br />    遠水悠然碧，遠山天際蒼。中有山水人，寄我十遠章。    <br />    我時在高樓，徙倚觀八荒。亦復有遠意，千載不相忘。    <br />    <br />    <b>     <font color=\"#FF6600\">答孫正之</font>    </b>    <br />    無才處處是窮塗，兩地誰傳萬里書。節物崢嶸催歲暮，溪山蕭灑入吾廬。    <br />    南歸猶喜尋同志，北去還聞困索居。佳句不須論舊約，相隨陽羨有籃輿。    <br />    <br />    <b>     <font color=\"#FF6600\">答熊本推官金陵寄酒</font>    </b>    <br />    鬱金香是蘭陵酒，枉入詩人賦詠來。庭下北風吹急雪，坐間南客送寒醅。    <br />    淵明未得歸三徑，叔夜猶同把一杯。吟罷想君醒醉處，鍾山相向白崔嵬。    <br />    <br />    <b>     <font color=\"#FF6600\">答許秀才</font>    </b>    <br />    高陽有才子，負笈求晨饘。所趣少知者，其辭多慨然。    <br />    樵妻竟謝絕，漂母嘗哀憐。尚友古之人，於今猶壯年。    <br />    <br />    <b>     <font color=\"#FF6600\">答揚州劉原甫</font>    </b>    <br />    少食苦不足，一官聊自謀。為生晚更拙，懷祿尚遲留。    <br />    黽勉詎有補，強顏包眾羞。謂我古人風，知君以相優。    <br />    君實高世才，主思正綢繆。哿矣哀此民，華簪寧易投。    <br />    <br />    <b>     <font color=\"#FF6600\">答俞秀老</font>    </b>    <br />    諸偶緣安有，實相非相偶。雖神如季咸，終亦失而走。    <br />    <br />    <b>     <font color=\"#FF6600\">答虞醇翁</font>    </b>    <br />    輟學以從仕，仕非吾本謀。欲歸諒不能，非敢忘林丘。    <br />    臨餐恥苟得，冀以盡心酬。萬事等畫墁，雖勤亦何收。    <br />    揚揚古之人，彼職乃無憂。感子撫我厚，欲言秪慚羞。    <br />    <br />    <b>     <font color=\"#FF6600\">答曾子固南豐道中所寄</font>    </b>    <br />    吾子命世豪，術學窮無閒。直意慕聖人，不問閔與顏。    <br />    彼昏何為者，誣構來    <a target=\"_blank\" href=\"http://140.111.1.40/yitic/frc/frc01542.htm\">●●</a>。應逮犯秋陽，動為人所歎。    <br />    不恤我躬瘁，乃嗟天澤慳。令人念公卿，燁燁趨王班。    <br />    泊無憫世意，狙猿而佩環。愛子所守卓，憂予不能攀。    <br />    永矢從子遊，合如扉上鐶。願言借餘力，迎浦疏潺潺。    <br />    亦有衣上塵，可攀裨泰山。大江秋正清，島漵相縈彎。    <br />    四盼浩無主，日暮煙霞斑。水竹密以勁，霜楓衰更殷。    <br />    常託亦云健，行矣非閒關。相期東北遊，致館淮之灣。    <br />    無為襲寧嬴，悠然及溫還。    <br />    <br />    <b>     <font color=\"#FF6600\">答張奉議</font>    </b>    <br />    五馬渡江開國處，一牛吼地作庵人。結蟠茅竹才方丈，穿築溝園未過旬。    <br />    我久欲忘言語道，君今來見句文身。思量何物堪酬對，棒喝如今總不親。    <br />    <br />    <b>     <font color=\"#FF6600\">代白髮答</font>    </b>    <br />    從衰得白自天機，未怪長青與願違。看取春條隨日長，會須秋葉向人稀。    <br />    <br />    <b>     <font color=\"#FF6600\">代陳景元書於太一宮道院壁</font>    </b>    <br />    官身有吏責，觸事遇嫌猜。野性豈堪此，廬山歸去來。    <br />    <br />    <b>     <font color=\"#FF6600\">代答</font>    </b>    <br />    破車傷馬亦天成，所託雖高豈自營。四海不無容足地，行人何事此中行。    <br />    <br />    <b>     <font color=\"#FF6600\">戴不勝</font>    </b>    <br />    昔在宋王所，皆非薛居州。區區一不勝，辛苦亦何求。    <br />    懷祿詎有恥，知命乃無憂。此士自可憐，能復識此不。    <br />    <br />    <b>     <font color=\"#FF6600\">到家</font>    </b>    <br />    五年羈旅倦風埃，舊里依然似夢迴。猿鳥不須懷悵望，溪山應亦笑歸來。    <br />    身閒自覺貧無累，命在誰論進有材。秋晚吾廬更蕭灑，沙邊煙樹綠洄回。    <br />    <br />    <b>     <font color=\"#FF6600\">到郡與同官飲</font>    </b>    <br />    瀉碧沄沄橫帶郭，浮蒼靄靄遙連閣。草木猶疑夏郁蔥，風雲已見秋蕭索。    <br />    荒歌野舞同醉醒，水果山餚互酬酢。自嫌多病少歡顏，獨負嘉賓此時樂。    <br />    <br />    <b>     <font color=\"#FF6600\">到舒州次韻答平甫</font>    </b>    <br />    夜別江船曉解驂，秋城氣象亦潭潭。山從樹外責爭出，水向沙邊綠半涵。    <br />    行問牆夫多不記，坐論公瑾少能談。只愁地僻無鑋客，舊學從誰得指南。    <br />    <br />    <b>     <font color=\"#FF6600\">悼慧休</font>    </b>    <br />    休公遂不起，難料復難忘。玉骨隨薪盡，空留一分香。    <br />    <br />    <b>     <font color=\"#FF6600\">悼四明杜醇</font>    </b>    <br />    杜生四五十，孝友稱鄉里。隱約不外求，耕桑有妻子。    <br />    藜杖牧雞豚，筠筒釣魴鯉。歲時沽酒歸，亦不乏甘旨。    <br />    天涯一杯飯，風昔相逢喜。談辭足詩書，篇詠又清泚。    <br />    都城問越客，安否常在耳。日月未渠央，如何棄予死。    <br />    古風久凋零，好學少為己。悲哉四明山，此士今已矣。    <br />    <br />    <b>     <font color=\"#FF6600\">悼王致處士</font>    </b>    <br />    處士生涯水一瓢，行年七十更蕭條。老妻稻下分遺秉，弱子松間拾墮樵。    <br />    豈有聲名高後世，遂無饘粥永今朝。窮魂散漫知何處，甬水東西不可招。    <br />    <br />    <b>     <font color=\"#FF6600\">道逢文通北使歸</font>    </b>    <br />    朱顏使者錦貂裘，笑語春風入貝州。欲報京都近消息，傳聲車馬少淹留。    <br />    行人盡道還家樂，騎士能吹出塞愁。回首此時空慕羨，驚塵一段向南流。    <br />    <br />    <b>     <font color=\"#FF6600\">道旁大松人取以為明</font>    </b>    <br />    龍甲虯髯不可攀，亭亭千丈蔭南山。應嗟無地逃斤斧，豈願爭明爝火間。    <br />    <br />    <b>     <font color=\"#FF6600\">道人北山來</font>    </b>    <br />    道人北山來，問松我東岡。舉手指屋脊，雲今如此長。    <br />    開田故歲收，種果今年嘗。告叟去復來，耘鋤尚康強。    <br />    死狐正首丘，遊子思故鄉。嗟我行老矣，墳墓安可忘。    <br />    <br />    <b>     <font color=\"#FF6600\">道中寄吉父</font>    </b>    <br />    白霧青煙入馬蹄，朝寒瑟瑟樹聲悲。平山斷壟迴環失，鳴鳥游魚上下隨。    <br />    廟算末聞收策士，瘴鄉誰與擇軍麾。憂時自欲尋君語，行路何妨更有詩。    <br />    <br />    <b>     <font color=\"#FF6600\">得書知二弟附陳師道舟上汴</font>    </b>    <br />    兒童聞太丘，邂逅兩心投。與汝今為伴，知吾不復憂。    <br />    園桃已解萼，沙水欲驚舟。一見南飛雁，江邊肯更留。    <br />    <br />    <b>     <font color=\"#FF6600\">得孫正之詩因寄呈曾子固</font>    </b>    <br />    一歲已闌人意倦，出門風物更蕭然。水搖疏樹荒城路，日帶浮雲欲雪天。    <br />    未有詩書論進退，謾期身世託林泉。因思漠北離群久，此日窮居賴見賢。    <br />    <br />    <b>     <font color=\"#FF6600\">得曾子固書因寄</font>    </b>    <br />    始吾居揚日，重問每見及。雲將自親側，萬里同講習。    <br />    子行何舒舒，石望已汲汲。窮年夢東南，顏色不可挹。    <br />    仁賢豈欺我，正恐事維縶。嚴親抱憂衰，生理賴以給。    <br />    不然航江外，天寒北風急。無乃山路惡，僕弱馬行澀。    <br />    孤懷未肯開，歲物忽如蟄。朅來高郵住，巷屋頗卑濕。    <br />    蓬蒿稍芟除，茅竹隨補葺。苟雲御風氣，尚恐憂雨汁。    <br />    故人莫在眼，屢獨開巾笈。忠信蓋未見，吾敢誣茲邑。    <br />    出關誰與語，念子百憂集。眺聽聊自放，日暮城頭立。    <br />    徐歸坐當戶，使者操書入。時開識子意，如渴得美湆。    <br />    驪駒日就道，玉手行可執。舊學待鐫磨，新文得刪拾。    <br />    重登城頭望，喜氣滿原隰。    <br />    <br />    <b>     <font color=\"#FF6600\">登寶公塔</font>    </b>    <br />    倦童疲馬放鬆門，自把長筇倚石根。江月轉空為白晝。嶺雲分暝與黃昏。    <br />    鼠搖岑寂聲隨起，鴉矯荒寒影對翻。當此不知誰客主，道人忘我我忘言。    <br />    <br />    <b>     <font color=\"#FF6600\">登大茅公</font>    </b>    <br />    一峰高出眾山顛，疑隔塵沙道里千。俯視煙雲來不極，仰攀蘿蔦去無前。    <br />    人間已換嘉平帝，地下誰通句曲天。陳跡是非今草莽，紛紛流俗尚師仙。    <br />    <br />    <b>     <font color=\"#FF6600\">登飛來峰</font>    </b>    <br />    飛來山上千尋塔，聞說雞鳴見日昇。不畏浮雲遮望眼，自緣身在最高層。    <br />    <br />    <b>     <font color=\"#FF6600\">登景德塔</font>    </b>    <br />    放身千仞高，北望太行山。邑屋如螘蟻，蔽虧塵霧間。    <br />    念此屋中人，當復幾人閒。雞鳴起四散，暮夜相與還。    <br />    物物各自我，誰為賢與頑。賤氣即易凌，貴氣即難攀。    <br />    愧予心未齊，俛首一破顏。    <br />    <br />    <b>     <font color=\"#FF6600\">登西樓</font>    </b>    <br />    樓影侵雲百尺斜，行人樓上憶天涯。情多自悔登臨數，目極應驚悵望賒。    <br />    一曲平蕪連古樹，半分殘日帶明霞。潘郎何用悲秋色，只此傷春髮已華。    <br />    <br />    <b>     <font color=\"#FF6600\">登小茅公</font>    </b>    <br />    捫蘿路到半天窮，下視淮洲杳靄中。物外真遊來几席，人間榮願付苓通。    <br />    白雲坐處龍池杳，明月歸時鶴馭空。回首三君誰更似，子房家世有高風。    <br />    <br />    <b>     <font color=\"#FF6600\">登越州城樓</font>    </b>    <br />    越山長青水長白，越人長家山水國。可憐客子無定宅，一夢三年今復北。    <br />    浮雲縹緲抱城樓，東望不見空回頭。人間未有歸耕處，早晚重來此地遊。    <br />    <br />    <b>     <font color=\"#FF6600\">登中茅公</font>    </b>    <br />    翛然杖履出塵囂，雞犬無聲到泬寥。欲見五芝莖葉老，尚攀三鶴羽翰遙。    <br />    容溪路轉迷橫彴，仙幾風來得墮樵。興罷日斜歸亦懶，更磨碑蘚認前朝。    <br />    <br />    <b>     <font color=\"#FF6600\">釣者</font>    </b>    <br />    釣國平生豈有心，解甘身與世浮沉。應知渭水車中老，自是君王著意深。    <br />    <br />    <b>     <font color=\"#FF6600\">疊翠亭</font>    </b>    <br />    煙籠遠浦迷芳草，日照澄湖浸碧峰。幸有清樽堪酩酊，忍陪良友不從容。    <br />    <br />    <b>     <font color=\"#FF6600\">蝶</font>    </b>    <br />    翅輕於粉薄於繒，長被花牽不自勝。若信莊周尚非我，豈能投死為韓憑。    <br />    <br />    <b>     <font color=\"#FF6600\">丁年</font>    </b>    <br />    丁年結客盛遊從，宛洛氈車處處逢。吟盡物華愁筆老，醉消春色愛醅濃。    <br />    壚間寂寞相如病，鍛處荒涼叔夜慵。早晚青雲須自致，立談平取徹侯封。    <br />    <br />    <b>     <font color=\"#FF6600\">定林二首</font>    </b>    <br />    定林青木老參天，橫貫東南一道泉。六月杖藜尋石路，午陰多處弄潺湲。    <br />    <br />    漱甘涼病齒，坐曠息煩襟。因脫水邊屨，就敷巖上衾。    <br />    但留雲對宿，仍值月相尋。真樂非無寄，悲蟲亦好音。    <br />    <br />    <b>     <font color=\"#FF6600\">定林示道原</font>    </b>    <br />    昨登定林山，俯視東南陔。但見一方白，莫知所從來。    <br />    濕銀注寒晶，奩以青培堆。迢迢晻靄中，疑有白玉台。    <br />    是夕清風興，煩雲豁然開。常娥攀桂枝，顧景久徘徊。    <br />    杖藜忽高秋，陳跡與子陪。壯觀非復昔，平蕪夜莓苔。    <br />    <br />    <b>     <font color=\"#FF6600\">定林寺</font>    </b>    <br />    眾木凜交覆，孤泉靜橫分。楚老一枝筇，於此傲人群。    <br />    城市少美蔬，想今困惔焚。且憑東北風，持寄嶺頭雲。    <br />    <br />    <b>     <font color=\"#FF6600\">定林所居</font>    </b>    <br />    屋繞灣溪竹繞山，溪山卻在白雲間。臨溪放艇依山坐，溪鳥山花共我閒。    <br />    <br />    <b>     <font color=\"#FF6600\">定林院昭文齋</font>    </b>    <br />    定林齋後鳴禽散，只有提壺守屋簷。苦勸道人沽美酒，不應無意引陶潛。    <br />    <br />    <b>     <font color=\"#FF6600\">東陂二首</font>    </b>    <br />    東陂風兩臥黃雲，塍水翻溝隔壟分。舂玉取新知不晚，腰鎌今日已紛紛。    <br />    <br />    荷葉初開筍漸抽，東陂南蕩正堪遊。無端壟上翛翛麥，橫起寒風占作秋。    <br />    <br />    <b>     <font color=\"#FF6600\">東城</font>    </b>    <br />    昔予出東城，初見壟上耕。忽忽日北至，歲月良可驚。    <br />    雖云一草死，萬物尚華榮。誰能當此時，歎息微陰生。    <br />    <br />    <b>     <font color=\"#FF6600\">東方朔</font>    </b>    <br />    平原狂先生，隱翳世上塵。材多不可數，射覆亦絕倫。    <br />    談辭最詼怪，發口如有神。以此得親倖，賜予頗不貧。    <br />    金玉本光瑩，泥沙豈能堙。時時一悟主，驚動漢庭臣。    <br />    不肯下兒童，敢言詆平津。何知夷與惠，空復忤時人。    <br />    <br />    <b>     <font color=\"#FF6600\">東岡</font>    </b>    <br />    東岡歲晚一登臨，共望長河映遠林。萬竅怒呺風喪我，千波競湧水無心。    <br />    <br />    <b>     <font color=\"#FF6600\">東皋二首</font>    </b>    <br />    東皋攬結知新歲，西崦攀翻憶去年。肘上柳生渾不管，眼前花發即欣然。    <br />    <br />    起伏晴雲徑，縱橫暖水陂。草長流翠碧，花遠沒黃鸝。    <br />    楚制從人笑，吳吟得自怡。東皋興不淺，遊走及芳時。    <br />    <br />    <b>     <font color=\"#FF6600\">東江</font>    </b>    <br />    東江木落水分洪，伐盡黃蘆洲渚空。南澗夕陽煙自起，西山漠漠有無中。    <br />    <br />    <b>     <font color=\"#FF6600\">東流頓令罷官阻風示文有按風伯奏天閽之語答以四句</font>    </b>    <br />    令尹犀舟失去期，憮然憑几占文移。勸君慎莫讒風伯，會有開帆破浪時。    <br />    <br />    <b>     <font color=\"#FF6600\">東門</font>    </b>    <br />    東門白下亭，摧甓蔓寒葩。淺沙杙素舸，一水宛秋蛇。    <br />    漁商數十室，門巷隱桑麻。翰林謫仙人，往歲酒姥家。    <br />    調笑此水上，能歌楊白花。楊花飛白雪，枝裊綠煙斜。    <br />    舞袖捲煙雪，綺裘明紫霞。風流翳蓬顆，故地使人嗟。    <br />    迢迢陌頭青，空復可藏鴉。    <br />    <br />    <b>     <font color=\"#FF6600\">冬至</font>    </b>    <br />    都城開博路，佳節一陽生。喜見兒童色，歡傳市井聲。    <br />    幽閒亦聚集，珍麗各攜擎。卻憶他年事，關商閉不行。    <br />    <br />    <b>     <font color=\"#FF6600\">董伯懿示裴晉公平淮右題名碑詩用其韻和酬</font>    </b>    <br />    元和伐蔡何危哉，朝廷百口無一諧。盜傷中丞偶不死，利劍白日投天街。    <br />    裹瘡入相議軍旅，國火一再更檀槐。上前慷慨語發涕，誓出按撫除睽乖。    <br />    指撝光顏戰洄曲，闞如怒虎搏虺豺。愬能捕虜取肝鬲，護送密乞完形骸。    <br />    笞兵夜半投死地，雪濕不敢燃薪點。空城豎子已可縛，中使尚作唬兒哇。    <br />    退之道此尤俊偉，當鏤玉牒東燔柴。欲編詩書播後嗣，筆墨雖巧終類俳。    <br />    唐從天寶運中圮，廊廟往往非忠佳。諸侯縱橫代割據，疆土豈得無離    <a target=\"_blank\" href=\"http://140.111.1.40/yitin/frn/frn00476.htm\">●</a>。    <br />    德宗末年懲戰禍，一矢不試塵蒙    <a target=\"_blank\" href=\"http://140.111.1.40/yitic/frc/frc15771.htm\">●</a>。憲皇初起眾未信，意欲立掃除昏霾。    <br />    追還清明救薄蝕，屨敕主府拘窮蛙。王師傷夷徵賦窘，千里亦忌毫釐差。    <br />    小夫偷安自非計，長者遠慮或可懷。桓桓晉公忠且壯，時命適與功名偕。    <br />    是非末世主成敗，烜赫今古誰譏排。賢哉韋純議北赦，倉卒兩伐尤難皆。    <br />    重華聲明彌萬國，服苗干羽舞兩階。宣王側身內修政，常德立武能平淮。    <br />    昔人經綸初若緩，欲棄此道非吾儕。千秋事往蹤跡在，岳石款記如湘崖。    <br />    文嚴字麗皆可喜，黃埃蔽沒蒼蘚埋。當時將佐盡豪傑，想此兵禱陪祠齋。    <br />    君曾西邊為拓本，濡麝割蜜親劘揩。新篇波瀾特浩蕩，把卷熟讀迷津涯。    <br />    褒賢樂善自為美，當掛廟壁為詩牌。    <br />    <br />    <b>     <font color=\"#FF6600\">讀漢功臣表</font>    </b>    <br />    漢家分土建忠良，鐵券丹書信哲長。本待山河如帶礪，何緣葅醢賜侯王。    <br />    <br />    <b>     <font color=\"#FF6600\">讀漢書</font>    </b>    <br />    京房劉向各稱忠，詔獄當時跡自窮。畢竟論心異恭顯，不妨迷國略相同。    <br />    <br />    <b>     <font color=\"#FF6600\">讀後漢書</font>    </b>    <br />    錮黨紛紛果是非，當時高士見精微。可憐竇武陳蕃輩，欲與天爭漢鼎歸。    <br />    <br />    <b>     <font color=\"#FF6600\">讀開成事</font>    </b>    <br />    奸罔紛紛不為明，有心天下共無成。空令執筆螭頭者，日記君臣口舌爭。    <br />    <br />    <b>     <font color=\"#FF6600\">讀眉山集愛其雪詩能用韻復次韻一首</font>    </b>    <br />    靚妝嚴飾曜金鴉，比興難工漫百車。水種所傳清有骨，天機能織皦非花。    <br />    蟬娟一色明千里，綽約無心熟萬家。長此賞懷甘獨臥，袁安交戟豈須叉。    <br />    <br />    <b>     <font color=\"#FF6600\">讀眉山集次韻雪詩五首</font>    </b>    <br />    若木昏昏末有鴉，凍雷深閉阿香車。摶雲忽散簁為屑，翦水如分綴作花。    <br />    擁帚尚憐南北巷，持杯能喜兩三家。戲挼弄掬輸兒女，羔袖龍鍾手獨叉。    <br />    <br />    神女青腰寶髻鴉，獨藏雲氣委飛車。夜光往往多聯璧，白小紛紛每散花。    <br />    珠網纚連拘翼座，瑤池淼漫阿環家。銀為宮闕尋常見，豈即諸天守夜叉。    <br />    <br />    惠施文字黑如鴉，於此機緘漫五車。皭若易緇終不染，紛然能幻本無花。    <br />    觀空白足寧知處，疑有青腰豈作家。慧可忍寒真覺晚，為誰將手少林叉。    <br />    <br />    寄聲三足阿環鴉，問訊青腰小駐車。一一煦肌寧有種，紛紛迷眼為誰花。    <br />    爭妍恐落江妃手，耐冷疑連月姊家。長恨玉顏春不久，畫圖時展為君叉。    <br />    <br />    戲搖微縞女鬟鴉，試咀流酥已頰車。歷亂稍埋冰揉粟，消沉時點水圓花。    <br />    豈能舴艋真尋我，且與蝸牛獨臥家。欲挑青腰還不敢，直須詩膽付劉叉。    <br />    <br />    <b>     <font color=\"#FF6600\">讀墨</font>    </b>    <br />    誰為堯舜徒，孔子而已矣。人皆是堯舜，未必知孔子。    <br />    伯夷不辱身，柳下援而止。孔子尚有言，我則異於是。    <br />    兼愛為無父，排斥固其理。孔墨必相用，自古寧有此。    <br />    退之嘲魯連，顧未知之耳。如何蔽於斯，獨有見於彼。    <br />    凡人工自私，翟也信奇偉。惜乎不見正，遂與中庸詭。    <br />    退之醇孟軻，而駮荀楊氏。至其趣舍間，亦又蔽於己。    <br />    化而不自知，此語孰云俚。詠言以自警，吾詩非好詆。    <br />    <br />    <b>     <font color=\"#FF6600\">讀秦漢間事</font>    </b>    <br />    秦徵天下材，入作阿房宮。宮成非一木，山谷為窮空。    <br />    子羽一炬火，驪山三月紅。能令掃地盡，豈但焚人功。    <br />    <br />    <b>     <font color=\"#FF6600\">讀史</font>    </b>    <br />    自古功名亦苦辛，行藏終欲付何人。當寺黮闇猶承誤，末俗紛紜更亂真。    <br />    糟粕所傳非粹美，丹青難寫是精神。區區豈盡高賢意，獨守千秋紙上塵。    <br />    <br />    <b>     <font color=\"#FF6600\">讀蜀志</font>    </b>    <br />    千載紛爭共一毛，可憐身世兩徒勞。無人語與劉玄德，問捨求田意最高。    <br />    <br />    <b>     <font color=\"#FF6600\">讀唐書</font>    </b>    <br />    志士無時亦少成，中才隨世就功名。並汾諸子何為者，坐與文章立太平。    <br />    <br />    <b>     <font color=\"#FF6600\">讀維摩經有感</font>    </b>    <br />    身如泡沫亦如風，刀割香塗共一空。宴坐世間觀此理，維摩雖病有神通。    <br />    <br />    <b>     <font color=\"#FF6600\">讀詔書</font>    </b>    <br />    去秋東出汴河梁，已見中州旱勢強。日射地穿千里赤，風吹沙度滿城黃。    <br />    近聞急詔收群策，頗說新年又亢陽。賤術縱工難自獻，心憂天下獨君王。    <br />    <br />    <b>     <font color=\"#FF6600\">獨飯</font>    </b>    <br />    窗明兩不借，榻淨一籧篨。栩栩幽人夢，夭夭老者居。    <br />    安能問香積，誰可告華胥。獨飯牆陰轉，看雲坐久如。    <br />    <br />    <b>     <font color=\"#FF6600\">獨歸</font>    </b>    <br />    鍾山獨歸雨微冥，稻畦夾岡半黃青。疲農心知水未足，看雲倚木車不停。    <br />    悲哉作勞亦已久，暮歌如哭難為聽。而我官閒幸無事，北窗枕簟風泠泠。    <br />    於時荷花擁翠蓋，細浪嬲雪千娉婷。誰能欹眠共此樂，秋港雖淺可揚舲。    <br />    <br />    <b>     <font color=\"#FF6600\">獨山梅花</font>    </b>    <br />    獨山梅花何所似，半開半謝荊棘中。美人零落依草木，志士憔悴守蒿蓬。    <br />    亭亭孤艷帶寒日，漠漠遠香隨野風。移栽不得根欲老，回首上林顏色空。    <br />    <br />    <b>     <font color=\"#FF6600\">獨臥有懷</font>    </b>    <br />    午鳩鳴春陰，獨臥林壑靜。微雲過一雨，淅瀝生晚聽。    <br />    紅綠紛在眠，流芳與時競。有懷無與言，佇立鍾山暝。    <br />    <br />    <b>     <font color=\"#FF6600\">獨行</font>    </b>    <br />    朱顏日夜不如故，深感杏花相映紅。盡日獨行春色裡，醉吟誰肯伴衰翁。    <br />    <br />    <b>     <font color=\"#FF6600\">杜甫畫像</font>    </b>    <br />    吾觀少陵詩，為與元氣侔。力能排天斡九地，壯顏毅色不可求。    <br />    浩蕩八極中，生物豈不稠。醜妍鉅細千萬殊，竟莫見以何雕鎪。    <br />    惜哉命之窮，顛倒不見收。青衫老更斥，餓走半九州。    <br />    瘦妻僵前子僕後，攘攘盜賊森戈矛。    <br />    吟哦當此時，不廢朝廷憂。常願天子聖，大臣各伊周。    <br />    寧令吾廬獨破受凍死，不忍四海寒颼颼。    <br />    傷屯悼屈止一身，嗟時之人死所羞。所以見公像，再拜涕泗流。    <br />    惟公之心古亦少，願起公死從之遊。    <br />    <br />    <b>     <font color=\"#FF6600\">度麾嶺寄莘老</font>    </b>    <br />    區區隨傳換冬春，夜半懸崖託此身。豈慕王尊能許國，直緣毛義欲私親。    <br />    施為已壞生平學，夢想猶歸寂寞濱。風月一歌勞者事，能明吾意可無人。    <br />    <br />    <b>     <font color=\"#FF6600\">段約之園亭</font>    </b>    <br />    愛公池館得忘機，初日留連至落暉。菱暖紫鱗跳覆沒，柳陰黃鳥囀還飛。    <br />    徑無凡草唯生竹，盤有嘉蔬不採薇。勝事閬州雖或有，終非吾土豈如歸。    <br />    <br />    <b>     <font color=\"#FF6600\">對客</font>    </b>    <br />    窗壁風回午枕涼，清談相對一胡床。心知帝力同天地，能使人間白日長。    <br />    <br />    <b>     <font color=\"#FF6600\">對棋與道源至草堂寺</font>    </b>    <br />    北風吹人不可出，清坐且可與君棋。明朝投局日未晚，從此亦復不吟詩。    <br />    <br />    <b>     <font color=\"#FF6600\">發館陶</font>    </b>    <br />    促轡數殘更，似聞雞一鳴。春風馬上夢，沙路月中行。    <br />    笳鼓遠多思，衣裘寒始輕。稍知田父穩，燈火閉柴荊。    <br />    <br />    <b>     <font color=\"#FF6600\">發廩</font>    </b>    <br />    先王有經制，頒布上所行。後世不復古，貧窮主兼併。    <br />    非民獨如此，為國賴以成。築台尊寡婦，入粟至公卿。    <br />    我嘗不忍此，願見井地平。大意苦未就，小官苟營營。    <br />    三年佐荒州，市有棄餓嬰。駕言發富藏，雲以救鰥惸。    <br />    崎嶇山谷間，百室無一盈。鄉豪已云然，罷弱安可生。    <br />    茲地昔豐實，土沃人良耕。他州或呰窳，貧富不難評。    <br />    幽詩出周公，根本詎宜輕。願書七月篇，一寤上聰明。    <br />    <br />    <b>     <font color=\"#FF6600\">發粟至石陂寺</font>    </b>    <br />    驀水穿山近更賒，三更燃火飯僧家。乘田有秩難逃責，從事雖勤敢歎嗟。    <br />    <br />    <b>     <font color=\"#FF6600\">法喜寺</font>    </b>    <br />    門前白道自縈迴，門下青莎間綠苔。雜樹繞花鶯引去，壞簷無幕雁歸來。    <br />    寂寥誰共樽前酒，牢落空留案上杯。我憶故鄉誠不淺，可憐鶗鷢重相催。    <br />    <br />    <b>     <font color=\"#FF6600\">法雲</font>    </b>    <br />    法雲但見脊，細路埋桑麻。扶輿度焰水，窈窕一川花。    <br />    一川花好泉亦好，初晴漲綠深於草。汲泉養之花不老，花底幽人自衰槁。    <br />    <br />    <b>     <font color=\"#FF6600\">泛舟青溪入水門登高齋奉呈叔康</font>    </b>    <br />    簿領紛紛惜此時，起攜佳客散沈迷。十圍但見諸營柳，九曲難尋故國溪。    <br />    牽埭欲隨流水遠，放船終礙畫橋低。子猷清興何曾盡，想憶高齋更一躋。    <br />    <br />    <b>     <font color=\"#FF6600\">飯祈澤寺</font>    </b>    <br />    駕言東南遊，午飯投僧館。山白梅蕊長，林黃柳芽短。    <br />    笭箵沙際來，略彴桑閒斷。春映一川明，雪消千壑漫。    <br />    魚隨竹影浮，鳥誤人聲散。翫物豈能留，干時吾自懶。    <br />    <br />    <b>     <font color=\"#FF6600\">范雎</font>    </b>    <br />    范雎相秦傾九州，一言立斷魏齊頭。世間禍故不可忽，簀中死屍能報讎。    <br />    <br />    <b>     <font color=\"#FF6600\">范增二首</font>    </b>    <br />    中原秦鹿待新羈，力戰紛紛此一時。有道弔民天即助，不知何用牧羊兒。    <br />    <br />    鄛人七十漫多奇，為漢敺民了不知。誰合軍中稱亞父，直須推讓外黃兒。    <br />    <br />    <b>     <font color=\"#FF6600\">芳草</font>    </b>    <br />    芳草知誰種，緣階已數叢。無心與時競，何苦綠匆匆。    <br />    <br />    <b>     <font color=\"#FF6600\">訪隱者</font>    </b>    <br />    童子穿雲晚未歸，誰收松下著殘棋。先生醉臥落花裡，春去人間總不知。    <br />    <br />    <b>     <font color=\"#FF6600\">放魚</font>    </b>    <br />    捉魚淺水中，投置最深處。當暑脫煎熬，翛然泳而去。    <br />    豈無良庖者，可使供七箸。物我皆畏苦，捨之寧啖茹。    <br />    <br />    <b>     <font color=\"#FF6600\">飛雁</font>    </b>    <br />    雁飛冥冥時下泊，稻粱雖少江湖樂。人生何必慕輕肥，辛苦將身到沙漠。    <br />    漢時蘇武與張騫，萬里生還值偶然。丈夫許國當如此，男子辭親亦可憐。    <br />    <br />    <b>     <font color=\"#FF6600\">鳳凰山二首</font>    </b>    <br />    歡樂欲與少年期，人生百年常苦遲。白頭富貴何所用，氣力但為憂勤衰。    <br />    願為五陵輕薄兒，生在貞觀開元時。鬥雞走犬過一生，天地安危兩不知。    <br />    <br />    驅馬信所適，落日望九州。青山滿天地，何往為吾丘。    <br />    貧賤身秖辱，富貴道足羞。涉句諒如此，惜哉去無由。    <br />    <br />    <b>     <font color=\"#FF6600\">奉酬聖從侍制</font>    </b>    <br />    班行想望歲空多，知有龍門未敢過。和近聖人師展季，勇為君子盜荊軻。    <br />    三刀舊協庭闈夢，五    <a target=\"_blank\" href=\"http://140.111.1.40/yitic/frc/frc11006.htm\">●</a>今傳里巷歌。復道諫書嘗滿篋，不唯詩句似陰何。    <br />    <br />    <b>     <font color=\"#FF6600\">奉酬楊樂道</font>    </b>    <br />    邂逅聯裾殿閣春，卻愁容易即離群。相知不必因相識，所得如今過所聞。    <br />    近代聲名出廬駱，前朝筆墨數淵雲。與公家世由來事，愧我初無百一分。    <br />    <br />    <b>     <font color=\"#FF6600\">奉酬永叔見贈</font>    </b>    <br />    欲傳道義心猶在，強學文章力已窮。他日若能窺孟子，終身何敢望韓公。    <br />    摳衣最出諸生後，倒屣嘗傾廣座中。只恐虛名因此得，嘉篇為貺豈宜蒙。    <br />    <br />    <b>     <font color=\"#FF6600\">奉酬約之見招</font>    </b>    <br />    君家段干木，為義畏人侵。馮軾信厚禮，逾垣終褊心。    <br />    川坻寧有此，園屋諒非今。雨過梅柳淨，潮來蒲稗深。    <br />    種芳彌近渚，伐翳取遙岑。清節亦難尚，曠懷差易尋。    <br />    子猷憐水竹，逸少愜山林。況復能招我，親題漢上襟。    <br />    <br />    <b>     <font color=\"#FF6600\">奉和景純十四丈三絕</font>    </b>    <br />    身先諸老斡樞機，再見王門闔左扉。但恨東歸相值晚，豈知臨別更心違。    <br />    <br />    幾年相約在林丘，眼見京江更阻遊。遺我珠璣何以報，恨無瑤玉與公舟。    <br />    <br />    藏春花木望中迷，水復山長道阻躋。怊悵老年塵世累，無因重到武陵溪。    <br />    <br />    <b>     <font color=\"#FF6600\">奉寄子思以代別</font>    </b>    <br />    南北蹉跎成兩翁，悲歡邂逅笑言同。全家欲出嶺雲外，匹馬肯尋山雨中。    <br />    趨府折腰嗟踽踽，聽泉分手借匆匆。寄聲但有加餐飯，才業如君豈久窮。    <br />    <br />    <b>     <font color=\"#FF6600\">奉使道中寄育王山長老常坦</font>    </b>    <br />    道人少賈海上遊，海舶破散身沈浮。抱金滿篋人所寄，吹簸偶得還中州。    <br />    臝身歸金不受報，秖取斗酒相獻酬。歡娛慈母終一世，脫棄妻子藏巖幽。    <br />    蒼煙寥寥池水漫，白玉菡萏吹高秋。夜燃柏子煮山藥，憶此東望無時休。    <br />    塞垣春枯積雪溜，沙礫盛怒黃雲愁。五更匹馬隨雁起，想見鄮郭花今稠。    <br />    百年誇奪終一丘，世上滿眼真悠悠。寄聲萬里心綢繆，莫道異趣無相求。    <br />    <br />    <b>     <font color=\"#FF6600\">奉招吉甫</font>    </b>    <br />    經綸無地委蓬蒿，凜凜胸懷且自韜。誰奮長謀平嶺海，猶將餘力寄風騷。    <br />    名慚隨俗分中役，恨未收身恨外高。永夜西堂霜月冷，邀君相伴有松醪。    <br />    <br />    <b>     <font color=\"#FF6600\">芙蕖</font>    </b>    <br />    芙蕖耐夏復宜秋，一種今年便滿溝。南蕩東陂無此物，但隨深淺見遊鯈。    <br />    <br />    <b>     <font color=\"#FF6600\">復至曹娥堰寄剡縣丁元珍</font>    </b>    <br />    溪水渾渾來自北，千山抱水清相射。山深水急無艇子，欲從故人安可得。    <br />    故人昔日此水上，樽酒扁舟慰行役。津亭把手坐一笑，我喜滿懷君動色。    <br />    論新講舊惜未足，落日低徊已催客。離心自醉不復飲，秋果寒花空滿席。    <br />    今年卻坐相逢處，怊悵難求別時跡。可憐溪水自南流，安得溪船問消息。    <br />    <br />    <b>     <font color=\"#FF6600\">赴召道中</font>    </b>    <br />    海氣冥冥漲楚氛，汀洲回薄水橫分。青松十里鍾山路，只隔西南一片雲。    <br />    <br />    <b>     <font color=\"#FF6600\">賦棗</font>    </b>    <br />    種桃昔所傳，種棗予所欲。在實為美果，論材又良木。    <br />    餘甘入鄰家，尚得饞婦逐。況余秋盤中，快噉取饜足。    <br />    風包墮朱繒，日顆皺紅玉。贄享古已然，豳詩自宜錄。    <br />    沔懷青齊間，萬樹蔭平陸。誰云食之昏，匿知乃成俗。    <br />    廣庭觴聖壽，以此參餚蔌。願比赤心投，皇明儻予燭。    <br />    <br />    <b>     <font color=\"#FF6600\">甘棠梨</font>    </b>    <br />    甘棠詩所歌，自足誇眾果。愛其凌秋霜，萬玉懸磊砢。    <br />    園夫盛採摘，市賈爭包裹。車輸動盈箱，舟載輒連柁。    <br />    朝分不知數，暮在知幾顆。但使甘有餘，何傷小而橢。    <br />    主人捐千金，飣餖留四坐。柑椑與橙栗，在口亦云可。    <br />    都城紛華地，內熱易生火。問客尚此時，蠲煩孰如我。    <br />    <br />    <b>     <font color=\"#FF6600\">感事</font>    </b>    <br />    賤子昔在野，心哀此黔首。豐年不飽食，水旱尚何有。    <br />    雖無剽盜起，萬一且不久。特愁吏之為，十室災八九。    <br />    原田敗粟麥，欲訴嗟無賕。間關幸見省，笞撲隨其後。    <br />    況是交冬春，老弱就僵仆。州家閉倉庾，縣吏鞭租負。    <br />    鄉鄰銖兩徵，坐逮空南畝。取貲官一毫，奸桀已雲富。    <br />    彼昏方怡然，自謂民父母。朅來佐荒郡，檁檁常慚疚。    <br />    昔之心所哀，今也執其咎。乘田聖所勉，況乃余之陋。    <br />    內訟敢不勤，同憂在僚友。    <br />    <br />    <b>     <font color=\"#FF6600\">高魏留</font>    </b>    <br />    魏留十七助防邊，埋沒鹽州十八年。衣屨窮空委胡婦，糗糧辛苦待山田。    <br />    關河舊路頻回首，腹背他時兩受鞭。邂逅得歸耶戰死，母隨人去亦蕭然。    <br />    <br />    <b>     <font color=\"#FF6600\">歌元豐五首</font>    </b>    <br />    水滿陂塘谷滿篝，漫移蔬果亦多收。神林處處傳簫鼓，共賽元豐第二秋。    <br />    <br />    露積成山百種收，漁梁亦自富蝦鱒。無羊說夢非真事，豈見元豐第二秋。    <br />    <br />    湖海元豐歲又登，穭生猶足暗溝塍。家家露積如山壟，黃髮咨嗟見未曾。    <br />    <br />    放歌扶杖出前林，遙和豐年擊壤音。曾侍土階知帝力，曲中時有譽堯心。    <br />    <br />    豚柵雞塒晻靄間，暮林搖落獻南山。豐年處處人家好，隨意飄然得往還。    <br />    <br />    <b>     <font color=\"#FF6600\">葛郎中挽辭二首</font>    </b>    <br />    卷卷繐帷輕，空堂晝哭聲。衣冠遺故物，杯案若平生。    <br />    白馬有悲送，赤車非古行。低徊九原日，光景在銘旌。    <br />    <br />    蠻荊長往地，湖海獨歸時。旅櫬蛟龍護，銘旌雁鶩隨。    <br />    此生要有盡，何物告無期。一片幽堂石，公知我不欺。    <br />    <br />    <b>     <font color=\"#FF6600\">葛興祖挽辭</font>    </b>    <br />    憶隨諸彥附青雲，場屋聲名看出群。孫寶暮年猶主簿，卜商今日更修文。    <br />    山川凜凜平生氣，草木蕭蕭數尺墳。欲寫此哀終不盡，但令千載少知君。    <br />    <br />    <b>     <font color=\"#FF6600\">葛蘊作巫山高愛其飄逸因亦作兩篇</font>    </b>    <br />    巫山高，十二峰。    <br />    上有往來飄忽之猿猱，下有出沒瀺灂之蛟龍，中有倚薄縹緲之神宮。    <br />    神人處子冰雪容，吸風飲露虛無中。千歲寂寞無人逢，邂逅乃與襄王通。    <br />    丹崖碧嶂深重重，白月如日明房櫳。象床玉几來自從，錦屏翠幔金芙蓉。    <br />    陽台美人多楚語，秖有纖腰能楚舞，爭吹鳳管鳴鼉鼓。    <br />    那知襄王夢時事，但見朝朝暮暮長雲雨。    <br />    <br />    巫山高，偃薄江水之滔滔。水於天下實至險，山亦起伏為波濤。    <br />    其巔冥冥不可見，崖崖斗絕悲猿猱。赤楓青櫟生滿谷，山鬼白日樵人遭。    <br />    窈窕陽台彼神女，朝朝暮暮能雲雨。以雲為衣月為褚，乘光服暗無留阻。    <br />    崑崙曾城道可取，方丈蓬萊多伴侶。塊獨守此嗟何求，況乃低徊夢中語。    <br />    <br />    <b>     <font color=\"#FF6600\">庚申正月遊齊安</font>    </b>    <br />    水南水北重重柳，山後山前處處梅。未即此身隨物化，年年長趁此時來。    <br />    <br />    庚申正月遊齊安有詩雲水南水北重重柳壬戌正月再遊    <br />    招提詩壁漫黃埃，忽忽籠紗兩過梅。老值白雞能不死，復隨春色破寒來。    <br />    <br />    <b>     <font color=\"#FF6600\">耿天騭惠梨次韻奉酬三首</font>    </b>    <br />    陳跡難尋天柱源，疏封投老誤明恩。國人欲識公歸處，楊柳蕭蕭白下門。    <br />    <br />    桐鄉山遠復川長，紫翠連城碧滿隍。今日桐鄉誰愛我，當時我自愛桐鄉。    <br />    <br />    開國桐鄉已白頭，國人誰復記前遊。故情但有吳塘水，轉入東江向我流。    <br />    <br />    <b>     <font color=\"#FF6600\">耿天騭許浪山千葉梅見寄</font>    </b>    <br />    聞有名花即謾栽，殷懃準擬故人來。故人歲歲相逢晚，知復同看幾度開。    <br />    <br />    <b>     <font color=\"#FF6600\">公辟枉道見過獲聞新詩因敘歎仰</font>    </b>    <br />    青丘神父能為政，碧落仙翁好作詩。舊事齊兒應共記，新篇楚老得先知。    <br />    懷磚大峴如迎日，供帳閶門勝去時。若與鴟夷鬥百草，錦囊佳麗敵西施。    <br />    <br />    <b>     <font color=\"#FF6600\">宮詞</font>    </b>    <br />    六宅新妝促錦，三宮巧仗叢花。一片黃雲起處，內人遙認官家。    <br />    <br />    <b>     <font color=\"#FF6600\">溝港</font>    </b>    <br />    溝港重重柳，山坡處處梅。小輿穿麥過，狹徑礙桑回。    <br />    <br />    <b>     <font color=\"#FF6600\">溝上梅花欲發</font>    </b>    <br />    亭亭背暖臨溝處，脈脈含芳映雪時。莫恨夜來無伴侶，月明還見影參差。    <br />    <br />    <b>     <font color=\"#FF6600\">溝西</font>    </b>    <br />    溝西直下看芙蕖，葉底三三兩兩魚。若比濠梁應更樂，近人渾不畏舂鉏。    <br />    <br />    <b>     <font color=\"#FF6600\">估玉</font>    </b>    <br />    潼關西山古藍田，有氣鬱郁高拄天。雄虹雌霓相結纏，晝夜不散非雲煙。    <br />    秦人挾斤上其巔，視氣所出深鑱鐫。得物盈尺方且堅，以斤試叩聲泠然。    <br />    持歸市上求百錢，人皆疑嗟莫愛憐。大梁老估聞不眠，操金喜取走蹁躚。    <br />    深藏牢包三十年，光怪鄰里驚相傳。欲獻天子無由緣，朝廷昨日鐘鼓縣。    <br />    呼工琢圭寘神筵。玉材細瑣不中權。賈孫抱物詔使前，紅羅覆疊帕紫氈。    <br />    發視紺碧光屬聯。詔問與價當幾千。眾工讓口無敢先，嗟我豈識真與全。    <br />    <br />    <b>     <font color=\"#FF6600\">姑胥郭</font>    </b>    <br />    誤褫雲巾別故山，抵吳由越兩間關。千家漁火秋風市，一葉歸舟暮雨灣。    <br />    旅病愔愔如困酒，鄉愁脈脈似連環。情知帶眼從前緩，更恐顛毛自此斑。    <br />    <br />    <b>     <font color=\"#FF6600\">孤城</font>    </b>    <br />    孤城回望距幾何，記得好處常經過。最思東山煙樹色，更憶南湖秋水波。    <br />    百年顛倒如夢寐，萬事乖隔徒悲歌。應須飲酒不復道，今夜江頭明月多。    <br />    <br />    <b>     <font color=\"#FF6600\">孤桐</font>    </b>    <br />    天質自森森，孤高幾百尋。陵霄不屈己，得地本虛心。    <br />    歲老根彌壯，陽驕葉更陰。明時思解慍，解斲五絃琴。    <br />    <br />    <b>     <font color=\"#FF6600\">古寺</font>    </b>    <br />    寥寥蕭寺半遺基，遊客經年斷履綦。猶有齊梁舊時殿，塵昏金像雨昏碑。    <br />    <br />    <b>     <font color=\"#FF6600\">古松</font>    </b>    <br />    森森直幹百餘尋，高入青冥不附林。萬壑風生成夜響，千山月照掛秋陰。    <br />    豈因糞壤栽培力，自得乾坤造化心。廊廟乏材應見取，世無良匠勿相侵。    <br />    <br />    <b>     <font color=\"#FF6600\">古意</font>    </b>    <br />    采芝天門山，寒露淨毛骨。帝青九萬里，空洞無一物。    <br />    傾河略西南，昌射河鼓沒。蓬萊眼中見，人世歎超忽。    <br />    當時棄桃核，聞已撐月窟。且當呼阿環，乘興弄溟渤。    <br />    <br />    <b>     <font color=\"#FF6600\">觀明州圖</font>    </b>    <br />    明州城郭畫中傳，尚記西亭一艤船。投老心情非復昔，當時山水故依然。    <br />    <br />    <b>     <font color=\"#FF6600\">觀王氏雪圖</font>    </b>    <br />    崔嵬相映雪重重，茅屋柴門在山峰。想有幽人遺世事，獨臨青峭倚長松。    <br />    <br />    <b>     <font color=\"#FF6600\">光宅</font>    </b>    <br />    今知光宅寺，牛首正當門。台殿金碧毀，丘墟桑竹繁。    <br />    蕭蕭新犢臥，冉冉暮鴉翻。回首千歲夢，雨花何足言。    <br />    <br />    <b>     <font color=\"#FF6600\">光宅寺</font>    </b>    <br />    翛然光宅淮之陰，扶輿獨來止中林。千秋鐘梵已變響，十畝桑竹空成陰。    <br />    昔人倨堂有妙理，高座翳繞天花深。紅葵紫莧復滿眼，往事無跡難追尋。    <br />    <br />    <b>     <font color=\"#FF6600\">光宅寺</font>    </b>    <br />    齊安孤起宋興前，光宅相仍一水邊。蜂分蟻爭今不見，故窠遺垤尚依然。    <br />    <br />    <b>     <font color=\"#FF6600\">歸庵</font>    </b>    <br />    稻畦藏水綠秧齊，松鬣初乾尚有泥。縱蹇尋岡歸獨臥，東庵殘夢午時雞。    <br />    <br />    <b>     <font color=\"#FF6600\">歸燕</font>    </b>    <br />    馬上逢歸燕，知從何處來。貪尋舊巢去，不帶錦書回。    <br />    <br />    <b>     <font color=\"#FF6600\">癸卯追感正月十五事</font>    </b>    <br />    正月端門夜，金輿縹緲中。傳觴三鼓罷，縱觀萬人同。    <br />    警蹕聲如在，嬉遊事已空。但令千載後，追詠太平功。    <br />    <br />    <b>     <font color=\"#FF6600\">貴州虞部使君訪及道舊竊有感惻因成小詩</font>    </b>    <br />    韶山秀拔江清寫，氣象還能出搢紳。當我垂髫初識字，看君揮翰獨驚人。    <br />    郵簽忽報旌麾入，齋合遙瞻組綬新。握手更誰知往事，同時諸彥略成塵。    <br />    <br />    <b>     <font color=\"#FF6600\">郭解</font>    </b>    <br />    藉交唯有不貲恩，漢法歸成棄市論。平日五陵多任俠，可能推刃報王孫。    <br />    <br />    <b>     <font color=\"#FF6600\">過法雲寺</font>    </b>    <br />    路過潮溝八九盤，招提雪脊隱雲端。金鈿一一花總老，翠被重重山更寒。    <br />    <br />    <b>     <font color=\"#FF6600\">過故居</font>    </b>    <br />    泝伐開新屋，扶輿繞故園。事遺心獨寄，路翳目空存。    <br />    野果寒林寂，蠻花午簟溫。難忘舊時處，欲宿愧桑門。    <br />    <br />    <b>     <font color=\"#FF6600\">過劉貢甫</font>    </b>    <br />    去年約子遊山陂，今者仍為大梁客。天旋日月不少留，稱意人間寧易得。    <br />    天明徑欲相就語，雲雪填城萬家白。冬風吹鬣馬更驕，一出何由問行跡。    <br />    能言奇字世已少，終欲追攀豈辭劇。枕中鴻寶舊所傳，飲我寧辭酒或索。    <br />    吾願與子同醉醒，顏狀雖殊心不隔。如知今有可憐人，回首紛紛斗筲窄。    <br />    <br />    <b>     <font color=\"#FF6600\">過劉全美所居</font>    </b>    <br />    西崦晴天得強扶，出林知有故人居。數能過我論奇字，當復令公見異書。    <br />    <br />    <b>     <font color=\"#FF6600\">過山即事</font>    </b>    <br />    卻過茲山已九年，江湖身世只飄然。曲城丘墓心空折，鹽步庭闈眼欲穿。    <br />    慘慘野雲生隴底，蕭蕭饑馬立風前。轉多愁思摧華髮，早晚輕舟上秀川。    <br />    <br />    <b>     <font color=\"#FF6600\">過食新城藕</font>    </b>    <br />    他年過食新城藕，枕藉船中載親友。今年卻到經行處，獨坐昏煙對舞柳。    <br />    甘酸向口無所適，牢落盤餐與樽酒。冰房玉節漫自好，欲御還休涕垂手。    <br />    曾參宦學居常近，陽城離別初不久。人間此願兩未能，西風落日空回首。    <br />    <br />    <b>     <font color=\"#FF6600\">過外弟飲</font>    </b>    <br />    一自君家把酒杯，六年波浪與塵埃。不知烏石岡邊路，至老相尋得幾回。    <br />    <br />    <b>     <font color=\"#FF6600\">過皖口</font>    </b>    <br />    皖城西去百重山，陳跡今埋杳靄間。白髮行藏空自感，春風江水照衰顏。    <br />    <br />    <b>     <font color=\"#FF6600\">過徐城</font>    </b>    <br />    七年五過徐城縣，自笑皇皇此世間。安得身如倉庾氏，一官能到子孫閒。    <br />    <br />    <b>     <font color=\"#FF6600\">過楊德逢莊</font>    </b>    <br />    攜僧出西路，日晏昧所投。循河望積穀，一飽覺易謀。    <br />    稚子舉桉出，咄嗟見盤羞。飯新粳有香，煮菜旨且柔。    <br />    暮從秀巖歸，秣蹇得少留。捧腹笑相語，果然無所求。    <br />    <br />    <b>     <font color=\"#FF6600\">海棠</font>    </b>    <br />    桂寧辭月窟，桃合避仙源。贈別難饒柳，忘憂好樹萱。    <br />    輕輕飛燕舞，脈脈息媯言。蕙陋虛侵徑，梨凡浪占園。    <br />    論心留蝶宿，低面厭鶯喧。不奈神仙品，何辜造化恩。    <br />    煙愁思舊夢，雨泣怨新婚。畫恐明妃恨，移同卓氏奔。    <br />    <br />    <b>     <font color=\"#FF6600\">海棠花</font>    </b>    <br />    綠嬌隱約眉輕掃，紅嫩妖饒臉薄妝。巧筆寫傳功未盡，清才吟詠興何長。    <br />    <br />    <b>     <font color=\"#FF6600\">韓持國從富并州辟</font>    </b>    <br />    韓侯冰玉人，不可塵土雜。官雖眾俊後，名字久訇磕。    <br />    并州天下望，撫士威愛愜。千金棄不惜，賓客常滿合。    <br />    遙聞餘風高，為子置一榻。親交西門餞，百馬驕雜遝。    <br />    子材宜用世，談者為嗚唈。矧今名主人，氣力足呵欱。    <br />    推賢為時輔，勢若朽易拉。會當薦還朝，立子在閶闔。    <br />    惜哉秣騏驥，賦以升龠合。咨予棲棲者，氣像已摧塌。    <br />    他年佐方州，說將尚不納。況於聲勢尊，豈易取酬答。    <br />    有如持寸莛，未足撼鼞鞳。顧於山水閒，意願多所合。    <br />    匡廬與韶石，少小已嘗蹋。風遊會稽春，雪宿天柱臘。    <br />    淮湖江海上，慣食蝦蟹蛤。西南窮岷嶓，東北盡濟漯。    <br />    身雖未嘗歷，魂夢已稠沓。荊溪最所愛，映燭多廟塔。    <br />    溪果點丹漆，溪花團繡罨。扁舟信所過，行不廢樽榼。    <br />    一從捨之去，霜雪行滿頜。思之不能寐，蹙若虻蚋噆。    <br />    方將築其濱，畢景謝噂嗒。安能孤此意，顛倒就衰颯。    <br />    唯子余所嚮，嗜好比鶼鰈。何時歸相過，遊屐尚可蠟。    <br />    <br />    <b>     <font color=\"#FF6600\">韓持國見訪</font>    </b>    <br />    餘生非匏瓜，於世不無求。弱力憚耕稼，衣食當周流。    <br />    起家始二十，南北今白頭。愁傷意已敗，罷病恐難瘳。    <br />    江湖把一節，屢乞東南州。治民豈吾能，閒僻庶可偷。    <br />    謬恩當徂冬，黽勉始今秋。豈敢事高蹇，茫然乖本謀。    <br />    撫心私自憐，仰屋竊歎愀。強騎黃饑馬，欲語將誰投。    <br />    賴此城下宅，數蒙故人留。攬衣坐中庭，仰視白雲浮。    <br />    白雲御西風，一一向滄洲。安得兩黃鵠，跨之與雲遊。    <br />    <br />    <b>     <font color=\"#FF6600\">韓信二首</font>    </b>    <br />    韓信寄食常歉然，邂逅漂母能哀憐。當時噲等何由伍，但有淮陰惡少年。    <br />    誰道蕭曹刀筆吏，從容一語知人意。壇上平明大將旗，舉軍盡驚王不疑。    <br />    捄兵半楚濰半沙，從初龍且聞信怯。鴻溝天下已橫分，談笑重來卷楚氛。    <br />    但以怯名終得羽，誰為孔費兩將軍。    <br />    <br />    貧賤侵凌富貴驕，功名無復在芻蕘。將軍北面師降虜，此事人間久寂寥。    <br />    <br />    <b>     <font color=\"#FF6600\">韓子</font>    </b>    <br />    紛紛易盡百年身，舉世何人識道真。力去陳言誇末俗，可憐無補費精神。    <br />    <br />    <b>     <font color=\"#FF6600\">漢文帝</font>    </b>    <br />    輕刑死人眾，喪短生者偷。仁者自此薄，哀哉不能謀。    <br />    露台惜百金，灞陵無高丘。淺恩施一時，長患被九州。    <br />    <br />    <b>     <font color=\"#FF6600\">漢武</font>    </b>    <br />    壯士悲歌出寒頻，中原蕭瑟半無人。君王不負長陵約，直欲功成賞漢臣。    <br />    <br />    <b>     <font color=\"#FF6600\">杭州呈勝之</font>    </b>    <br />    遊觀須知此地佳，紛紛人物敵京華。林巒臘雪千家水，城郭春風二月花。    <br />    彩舫笙簫吹落日，畫樓燈燭映殘霞。如君援筆直摹寫，寄與塵埃北客誇。    <br />    <br />    <b>     <font color=\"#FF6600\">杭州望湖樓回馬上作呈玉汝樂道</font>    </b>    <br />    水光山氣碧浮浮，落日將歸又少留。從此只應長入夢，夢中還與故人遊。    <br />    <br />    <b>     <font color=\"#FF6600\">杭州修廣師法喜堂</font>    </b>    <br />    浮屠之法與世殊，洗滌萬事求空虛。師心以此不掛物，一堂收身自有餘。    <br />    堂陰置石雙嵽嵲，石腳立竹青扶疏。一來已覺肝膽豁，況乃宴坐窮朝晡。    <br />    憶初救時勇自許，壯大看俗尤崎嶇。豐車肥馬載豪傑，少得志願多憂虞。    <br />    始知進退各有理，造次未可分賢愚。會將築室返耕釣，相與此處吟山湖。    <br />    <br />    <b>     <font color=\"#FF6600\">何處難忘酒二首</font>    </b>    <br />    何處難忘酒，英雄失志秋。廟堂生莽卓，巖谷死伊周。    <br />    賦斂中原困，干戈四海愁。此時無一盞，難遣壯圖休。    <br />    <br />    何處難忘酒，君臣會合時。深堂拱堯舜，密席坐皋夔。    <br />    和氣襲萬物，歡聲連四夷。此時無一盞，真負鹿鳴詩。    <br />    <br />    <b>     <font color=\"#FF6600\">和蔡副樞賀平戎慶捷</font>    </b>    <br />    城郭名王據兩陲，軍前一日送降旗。羌兵自此無傳箭，漢甲如今不解累。    <br />    幕府上功聯舊伐，朝廷稱慶具新儀。周家道泰西戎喙，還見詩人詠串夷。    <br />    <br />    <b>     <font color=\"#FF6600\">和蔡樞密孟夏旦日西府書事</font>    </b>    <br />    宮闕初晴氣象饒，寶車攢轂會東朝。重輪慶自離明後，內壤陰隨解澤消。    <br />    賜篚外廷紛錦繡，燕庖中禁續薪樵。聯翩入賀知君意，咫尺威顏不隔霄。    <br />    <br />    <b>     <font color=\"#FF6600\">和陳輔秀才金陵書事</font>    </b>    <br />    南郭先生比鷾鴯，年年過我未愆期。休論玉謝當時事，大抵烏衣只舊時。    <br />    <br />    <b>     <font color=\"#FF6600\">和沖卿雪詩並示持國</font>    </b>    <br />    地捲江海浮，天吹河漢湧。北風散作花，巧麗世無種。    <br />    霾昏得照曜，塵滓歸掩擁。荒林無空枝，幽瓦有高隴。    <br />    分才一毛細，聚或千鈞重。飛揚窺已眩，摧壓聽還凶。    <br />    漁舟平繫舷，樵屩沒歸踵。空令物象瑩，豈兔川塗雍。    <br />    爭光姮娥妒，失色羲和恐。賴逢陽氣蒸，轉作水波溶。    <br />    舞庭稱賀嚴，掃路傳呼寵。沖遊謝壯少，避臥甘閒冗。    <br />    吳侯絕俗唱，韓子當敵勇。勝負觀兩豪，吾衰但陰拱。    <br />    <br />    <b>     <font color=\"#FF6600\">和崔公度家風琴八首</font>    </b>    <br />    屋山終日信飄飄，似與幽人破寂寥。為有機心須強聒，直教懸解始聲消。    <br />    <br />    簾幕無風起泬寥，誰悲精鐵任飄飄。隨商應角知無意，不待歌成韻已消。    <br />    <br />    萬物能鳴為不平，世間歌哭兩營營。君知此物心何欲，自信天機自有聲。    <br />    <br />    風鐵相敲固可鳴，朔兵行夜響行營。如何清世容高臥，翻作幽窗枕上聲。    <br />    <br />    南風屋角響蕭蕭，白日簾垂坐寂寥。愛此宮商有真意，與君傾耳盡今朝。    <br />    <br />    風來風去豈嘗要，隨分鏗鏘與寂寥。不似人間古鐘磬，從來文飾到今朝。    <br />    <br />    繫身高處本無心，萬竅鳴時有玉音。欲作鏌耶為物使，知君能笑不祥金。    <br />    <br />    疏鐵簷間掛作琴，清風才到遽成音。伊人欲問無真意，向道從來不博金。    <br />    <br />    <b>     <font color=\"#FF6600\">和甫如京師微之置酒</font>    </b>    <br />    季子將北征，貂裘解亭皋。使君擁鳴騶，出餞載酒醪。    <br />    作詩寵行色，坐客多賢豪。信知大夫才，能賦在登高。    <br />    陟屺憂未已，強歌反哀號。問言歸何時，逮此冬風饕。    <br />    川塗良阻修，箠轡慎所操。黃屋初啟聖，萬靈歸一陶。    <br />    詢謀及疏賤，拔取皆時髦。往矣果有合，可辭州縣勞。    <br />    <br />    <b>     <font color=\"#FF6600\">和耿天騭同遊定林</font>    </b>    <br />    道人深閉門，二客來不速。攝衣負朝暄，一笑皆捧腹。    <br />    逍遙煙中策，放浪塵外躅。晤言或世聞，誰謂非絕俗。    <br />    <br />    <b>     <font color=\"#FF6600\">和耿天騭以竹冠見贈四首</font>    </b>    <br />    竹根殊勝竹皮冠，欲著先須短髮乾。要使山林人共見，不持方帽御風寒。    <br />    <br />    無物堪持比此冠，竹皮柔膽穀皮乾。故人戀戀綈袍意，豈為哀憐范叔寒。    <br />    <br />    玉潤金明信好冠，錯刀剜出蘚紋乾。不忘君惠常加首，要使歡盟未可寒。    <br />    <br />    冠工新意斲檀欒，霧捲雲烝久未乾。遺我山林真自稱，何須貂暖配金寒。    <br />    <br />    <b>     <font color=\"#FF6600\">和公辟轉運江西</font>    </b>    <br />    江西一節鑄黃金，最慰章濱父老心。長孺向來真強予，次公今不異重臨。    <br />    餘風尚有歡謠在，陳跡非無勝事尋。豫想新詩能寄我，十年華省故情深。    <br />    <br />    <b>     <font color=\"#FF6600\">和郭公甫</font>    </b>    <br />    且欲相邀臥看山，扁舟自可送君還。留連城郭今如此，知復何時伴我閒。    <br />    <br />    <b>     <font color=\"#FF6600\">和惠思波上鷗</font>    </b>    <br />    翩翩白鳧鷗，泛泛水中遊。西來久不見，夢想在滄洲。    <br />    <br />    <b>     <font color=\"#FF6600\">和惠思歲二日二絕</font>    </b>    <br />    懶讀書來已數年，從人嘲我腹便便。為嫌歸捨兒童聒，故就僧房借榻眠。    <br />    <br />    沙礫藏春未放來，荒庭終日守陳荄。遙憐草色裙腰綠，湖寺西南一徑開。    <br />    <br />    <b>     <font color=\"#FF6600\">和惠思韻二首其一醴泉觀</font>    </b>    <br />    邂逅相隨一日閒，或緣香火共靈山。夕陽興罷黃塵陌，直似蓬萊墮世間。    <br />    <br />    <b>     <font color=\"#FF6600\">和惠思韻二首其二蟬</font>    </b>    <br />    白下長干何可見，風塵愁殺庾蘭成。去年今日青松路，亦自聞蟬第一聲。    <br />    <br />    <b>     <font color=\"#FF6600\">和金陵懷古</font>    </b>    <br />    懷鄉訪古事悠悠，獨上江城滿目秋。一鳥帶煙來別渚，數帆和雨下歸舟。    <br />    蕭蕭暮吹驚紅葉，慘慘寒雲壓舊樓。故國淒涼誰與問，人心無復更風流。    <br />    <br />    <b>     <font color=\"#FF6600\">和淨因有作</font>    </b>    <br />    朝紅一片墮窗塵，禪客翛然感此辰。更覺城中芳意少，不如山野早知春。    <br />    <br />    <b>     <font color=\"#FF6600\">和劉貢甫燕集之作</font>    </b>    <br />    馮侯天馬壯不羈，韓侯白鷺下清池。劉侯羽翰秋欲擊，吳侯葩萼春爭披。    <br />    沈侯玉雪照人潔，蕭灑已見江湖姿。唯予貌醜駭公等，自鏡亦正如蒙倛。    <br />    忘形論交喜有得，杯酒邂逅今良時。心親不復異新舊，便脫巾屐相諧嬉。    <br />    空堂無塵小雨定，濃綠翳水浮秋曦。高談四坐掃炎熱，木末更送涼風吹。    <br />    此歡不盡忽分散，明月照屋空參差。平明餘清在心耳，洗我重得劉侯詩。    <br />    劉侯未見聞已熟，吾友稱誦多文辭。才高意大方用世，自有豪俊相攀追。    <br />    咨予後會恐不數，魂夢久向東南馳。何時扁舟卻顧我，還欲迎子遊山陂。    <br />    <br />    <b>     <font color=\"#FF6600\">和平甫寄陳正叔</font>    </b>    <br />    強行南仕莫辭勤，聞說田園已曠耘。縱使一區猶有宅，可能三月尚無君。    <br />    且同元亮傾樽酒，更與靈均續舊文。此道廢興吾命在，世間滕口任云云。    <br />    <br />    <b>     <font color=\"#FF6600\">和平甫招道光法師</font>    </b>    <br />    鏈師投老演真乘，像劫空王爪與肱。於總持門通一路，以光明藏續千燈。    <br />    從容發口酬摩詰，邂逅持心契慧能。新句得公還有賴，古人詩字恥無僧。    <br />    <br />    <b>     <font color=\"#FF6600\">和平甫舟中望九華山二首</font>    </b>    <br />    楚越千萬山，雄奇此山兼。盤根雖巨壯，其末乃修纖。    <br />    去縣尚百里，側身勇前瞻。蕭條煙嵐上，縹緲浮青尖。    <br />    徐行稍復逼，所矚亦已深。精神去亹亹，氣象來漸漸。    <br />    卸席取近岸，移船傍蒼蒹。窺觀坐窮晡，未覺晷刻淹。    <br />    江空萬物息，四面波瀾恬。峨然九女鬟，爭山一鏡奩。    <br />    臥送秋月沒，起看朝陽暹。遊氛蕩無餘，瑣細得盡覘。    <br />    陵空翠纛直，照影寒鋩銛。塚木立紺髮，崖林張紫髯。    <br />    變態生倏忽，雖神詎能佔。當留老吾身，少駐誰云饜。    <br />    惜哉秦漢君，黃屋上衡灊。等之事嬉遊，捨此何其廉。    <br />    我疑二後荒，神物久已厭。埋藏在雲霧，不欲登昏憸。    <br />    又疑避褒封，蔽匿以為謙。或是古史書，脫落簡與簽。    <br />    當時備巡遊，今不在緗縑。終南秦之望，泰山魯所詹。    <br />    天王與秩祭，俎豆羅醯鹽。苟能澤下民，維此遠亦沾。    <br />    方今東南旱，土脈燥不黏。尚無膚寸功，豈免竊食嫌。    <br />    神莽吾難知，士病吾能砭。文章巧傅會，智術工飛箝。    <br />    薦寶互珪璧，論材自楩柟。苟以飾婦妾，謬雲活蒼黔。    <br />    豈如幽人樂，茲山謝閭閻。穴石作戶牖，垂泉尚門簾。    <br />    尋奇出後徑，覽勝倚前簷。超然往不返，舉世徒呫呫。    <br />    高興寄日月，千秋伴烏蟾。遐追商洛翁，秦火不能炎。    <br />    近慕楚穆生，竟脫楚人鉗。吾意竊所尚，人謀諒難僉。    <br />    <br />    誰謂九華遠，吾身未嘗簷。唱篇每起予，予口安能箝。    <br />    憶在秋浦北，空江上新蟾。光潔寫一鏡，迴環兩堤奩。    <br />    露坐引衣襋，風行欹帽簷。維舟當此時，鉅細得盡瞻。    <br />    試嘗論大略，次乃述微纖。此山廣以深，包畜萬物兼。    <br />    噓雲吐霧雨，生育靡不漸。巍然如九皇，德澤四海沾。    <br />    此山相後先，各出群峰尖。毅然如九官，羅立在堂廉。    <br />    挺身百辟上，附麗無奸憸。此山高且寒，五月不覺炎。    <br />    草樹萋已綠，冰霜尚涵淹。頹然如九老，白髮連蒼髯。    <br />    此山當無雲，秀色郁以添。毅然如九官，靚飾出重簾。    <br />    佩環與巾裙，紺玉青紈縑。遠之妍西施。近或醜無鹽。    <br />    變態不可窮，詩者徒呫呫。我初勇一往，役世難安恬。    <br />    浪荒不走職，民瘼當誰砭。乖離今數旬，夢想欲窺覘。    <br />    自期得所如，何啻釋囚鉗。念昔太白巔，下視海日暹。    <br />    朅來天柱遊，屐齒尚苔黏。猶之健飲食，屢饗亦云饜。    <br />    胡為慕攀踏，已憊且不嫌。豈其仁智心，山水固所潛。    <br />    男兒有所學，進退不在占。功名苟不諧，廊廟等閭閻。    <br />    況乃掄椽杙，其誰辨楩柟。歸歟巖崖居，料理帶與簽。    <br />    得石坐兀兀，逢泉飲厭厭。取捨斷在獨，豈必詢謀僉。    <br />    子語實慰我，寧殊邑中黔。玉枝將在山，當倚以葭蒹。    <br />    詩力我已屈，鋒鋩子猶銛。扶傷更一戰，語汝其無謙。    <br />    <br />    <b>     <font color=\"#FF6600\">和平父寄道光法師</font>    </b>    <br />    欲見道人非一朝，杖藜無路到青霄。千巖萬壑排風雨，想對桐爐柏子燒。    <br />    <br />    <b>     <font color=\"#FF6600\">和棲霞寂照庵僧雲渺</font>    </b>    <br />    蕭然一世外，所樂有誰同。宴坐能忘老，齋蔬不過中。    <br />    無心為佛事，有客問家風。笑謂西來意，雖空亦不空。    <br />    <br />    <b>     <font color=\"#FF6600\">和錢學士喜雪</font>    </b>    <br />    手把詩翁憶雪詩，坐愁窮海瘴煙霏。誰令天上蒼茫合，忽見空中散漫飛。    <br />    閶闔與風生氣勢，姮娥交月借光輝。山鴉瑟縮相依立，邑犬跳梁未肯歸。    <br />    點綴丘園榮樹木，埋藏溝漸亂封圻。高歌業已傳都市，逸興何當叩隱扉。    <br />    頗欲攜樽邀使騎，幾忘溫席薦親闈。公今早晚班春去，強勸澇田補歲饑。    <br />    <br />    <b>     <font color=\"#FF6600\">和舍弟舟上示沈道源</font>    </b>    <br />    還裝欲盡喜舟輕，更喜嘉賓伴此行。野飲不忘魚可釣，旅羹何惜雁能鳴。    <br />    西山壯馬先歸牧，南穴殘梟欲就烹。憂國自多廊廟宰，與君詩酒盡交情。    <br />    <br />    <b>     <font color=\"#FF6600\">和聖俞農具詩十五首其一田廬</font>    </b>    <br />    田父結田廬，聊容一身息。呼兒取茅竹，不借鄉人力。    <br />    起行廬旁朝，歸臥廬下夕。悠悠各有願，勿笑田廬窄。    <br />    <br />    <b>     <font color=\"#FF6600\">和聖俞農具詩十五首其二樵斧</font>    </b>    <br />    百金聚一冶，所賦以所遭。此豈異莫耶，奈何獨當樵。    <br />    朝出在人手，暮歸在人腰。用捨各有時，此日兩無邀。    <br />    <br />    <b>     <font color=\"#FF6600\">和聖俞農具詩十五首其三耕牛</font>    </b>    <br />    朝耕草茫茫，暮耕水潏潏。朝耕及露下，暮耕連月出。    <br />    自無一毛利，主有千箱實。睆彼天上星，空名豈餘匹。    <br />    <br />    <b>     <font color=\"#FF6600\">和聖俞農具詩十五首其四水車</font>    </b>    <br />    取車當要津，膏潤及遠野。與天常斡旋，如雨自奔瀉。    <br />    置心亦何有，在物偶相假。此理及可言，安得圓機者。    <br />    <br />    <b>     <font color=\"#FF6600\">和聖俞農具詩十五首其五牧笛</font>    </b>    <br />    綠草無端倪，牛羊在平地。芊綿杳靄間，落日一橫吹。    <br />    超遙送逸響，澶漫寫真意。豈比賣餳人，吹簫販童稚。    <br />    <br />    <b>     <font color=\"#FF6600\">和聖俞農具詩十五首其六揚扇</font>    </b>    <br />    精良止如留，疏惡去如擯。如擯非爾憎，如留豈吾吝。    <br />    無心以擇物，誰喜亦誰慍。翁乎勤簸揚，可使糖紕盡。    <br />    <br />    <b>     <font color=\"#FF6600\">和聖俞農具詩十五其七田漏</font>    </b>    <br />    占星昏曉中，寒暑已不疑。田家更置漏，寸晷亦欲知。    <br />    汗與水俱滴，身隨陰屢移。誰當哀此勞，往往奪其時。    <br />    <br />    <b>     <font color=\"#FF6600\">和聖俞農具詩十五其八牛衣</font>    </b>    <br />    百獸冬自暖，獨牛非氄毛。無衣與卒歲，坐恐得空牢。    <br />    主人覆護恩，豈啻一綈袍。問爾何以報，離離滿東皋。    <br />    <br />    <b>     <font color=\"#FF6600\">和聖俞農具詩十五首其九耬種</font>    </b>    <br />    富家種論石，貧家種論斗。富貧同一時，傾瀉應心手。    <br />    行看萬壟空，坐使千箱有。利物博如此，何慚在牛後。    <br />    <br />    <b>     <font color=\"#FF6600\">和聖俞農具詩十五首其十耒耜</font>    </b>    <br />    耒耜見於易，聖人取風雷。不有仁智兼，利端誰與開。    <br />    神農后稷死，般爾相尋來。山林盡百巧，揉斲無良材。    <br />    <br />    <b>     <font color=\"#FF6600\">和聖俞農具詩十五首其十一錢鎛</font>    </b>    <br />    於易見耒耜，於詩聞錢鎛。百工聖人為，此最功不薄。    <br />    欲收禾黍善，先去蒿萊惡。願同欹器悟，更使臣工作。    <br />    <br />    <b>     <font color=\"#FF6600\">和聖俞農具詩十五首其十二耰耡</font>    </b>    <br />    鍛金以為曲，揉木以為直。直曲相後先，心手始兩得。    <br />    秦人望屋食，以此當金革。君勿易耰耡，耰耡勝鋒鏑。    <br />    <br />    <b>     <font color=\"#FF6600\">和聖俞農具詩十五首其十三襏襫</font>    </b>    <br />    采采霜露下，披披煙雨中。薄茅以為友，短褐相與同。    <br />    勿妒市門人，綺紈被奴僮。當慚邊城戍，擐甲徂春冬。    <br />    <br />    <b>     <font color=\"#FF6600\">和聖俞農具詩十五首其十四台笠</font>    </b>    <br />    耕有春雨濡，耘有秋陽暴。二物應時須，九州同我服。    <br />    欲為生少慕，得此自雲足。君思周伯陽，所願豈華轂。    <br />    <br />    <b>     <font color=\"#FF6600\">和叔才岸傍古廟</font>    </b>    <br />    樹老垂纓亂，祠荒向水開。偶人經雨踣，古屋為風摧。    <br />    野鳥棲塵座，漁郎奠竹杯。欲傳山鬼曲，無奈楚詞哀。    <br />    <br />    <b>     <font color=\"#FF6600\">和叔雪中見過</font>    </b>    <br />    捐書去寄老山林，無復追緣往事心。忽值故人乘雪興，玉堂前話得重尋。    <br />    <br />    <b>     <font color=\"#FF6600\">和叔招不往</font>    </b>    <br />    門前秋水可揚舲，有意西尋白下亭。只欲往來相邂逅，卻嫌招喚苦丁寧。    <br />    <br />    <b>     <font color=\"#FF6600\">和宋太博服除還朝簡諸朋舊</font>    </b>    <br />    呼門初起外廷臣，秀氣稜稜動搢紳。談論坐來能慰我，篇章傳出亦驚人。    <br />    生芻一束他年闕，伐木相求此地新。便欲與君同樂處，窮通餘事不關身。    <br />    <br />    <b>     <font color=\"#FF6600\">和唐公舍人訪淨因</font>    </b>    <br />    西城方外士，傳法自南華。高蹈玩一世，旁通兼數家。    <br />    來遊仁者靜，傳詠正而葩。乘興何時再，還能托後車。    <br />    <br />    <b>     <font color=\"#FF6600\">和晚菊</font>    </b>    <br />    不得黃花九日吹，空看野葉翠葳蕤。淵明酩酊知何處，子美蕭條向此時。    <br />    委翳似甘終草莽，栽培空欲傍藩籬。可憐蜂蝶飄零後，始有閒人把一枝。    <br />    <br />    <b>     <font color=\"#FF6600\">和王樂道讀進士試卷</font>    </b>    <br />    文卓始隋唐，進取歸一律。安知鴻都事，竟用程人物。    <br />    變今嗟未能，於己空自咄。流波亦已漫，高論常見屈。    <br />    故令俶儻士，往往棄堙郁。皋陶敘九德，固有知人術。    <br />    聖世欲爾為，徐觀異人出。    <br />    <br />    <b>     <font color=\"#FF6600\">和王樂道烘虱</font>    </b>    <br />    秋暑汗流如炙輠，敝衣濕蒸塵垢涴。施施眾虱當此時，擇肉甘於虎狼餓。    <br />    咀嚙侵膚未雲已，爬搔次骨終無那。時時對客輒自捫，千百所除才幾個。    <br />    皮毛得氣強復活，爪甲流丹真暫破。未能湯休取一空，且以火攻令少挫。    <br />    踞爐熾炭已不暇，對龜張衣誠未過。飄零乍若蛾赴燈，驚擾端如蟻施磨。    <br />    欲毆百惡死焦灼，肯貸一凶生棄播。已觀細黠無所容，未放老奸終不墮。    <br />    然臍郿塢患溢世，焚寶鹿台身易貨。塚中燎入化秦屍，池上焮隨遷莽坐。    <br />    彼皆勢極就煙埃，況汝命輕俟涕唾。逃藏壞絮尚欲索，埋沒死灰誰復課。    <br />    熏心得禍爾莫悔，爛額收功吾可賀。猶殘眾蟣恨未除，自計寧能久安臥。    <br />    <br />    <b>     <font color=\"#FF6600\">和王勝之雪霽借馬入省</font>    </b>    <br />    泥水填馬不受轍，瓦雪得火猶藏溝。宿霧紛紛度城闕，朔氣凜凜吹衣裘。    <br />    窮閻閉門無一客，剝啄驚我有前騶。強隨傳呼出屋去，鼻息凍合髭繆繆。    <br />    投韁馬鬣任欹側，欲出操箠手還抽。行思江南悲故事，溪谷冬暖花常流。    <br />    前年臘歸三見白，霽色嶺上班班留。杖藜此時將邑子，登眺置酒身優遊。    <br />    豈如都城今日事，只恐一蹶為親憂。因知田里駕款段，昔人豈即非良謀。    <br />    君家洛陽名實大，談笑枯槁回春柔。平生意氣故應在，白髮未敢相尋求。    <br />    從容退食想佳節，豈無歌聲相獻酬。奈何亦作苦寒調，歎息朝夕無驊騮。    <br />    超然遂有江湖意，滿紙為我書窮愁。相如正應居客右，子路且莫乘桴浮。    <br />    <br />    <b>     <font color=\"#FF6600\">和王司封會同年</font>    </b>    <br />    收科天陛頃同時，回首相歡事亦稀。追講舊遊犀塵脫，交酬新唱彩箋飛。    <br />    直須傾倒樽中酒，休惜淋浪飛上衣。日暮主翁留客轄，會稽聊滯買臣歸。    <br />    <br />    <b>     <font color=\"#FF6600\">和王微之登高齋三首</font>    </b>    <br />    寒雲沈屯白日埋，河漢蕩坼天如簁。衡門兼句限泥潦，臥聽窾木鳴相挨。    <br />    蕭辰忽掃纖翳盡，北嶺初出青嵬嵬。微之新詩動我目，爛若火齊金盤堆。    <br />    想攜諸彥眺平野，高論歷詆秦以來。觥船淋浪始快意，忽憶歸雲胡為哉。    <br />    念君少壯輟遊衍，發揮春秋名玉杯。書成不得斷國論，但此空語傳八垓。    <br />    登臨興罷因感觸，更欲遠引追宗雷。君知富貴亦何有，諂譽未足償譏排。    <br />    風豪雨橫費調燮，坐使髮背為黃台。留賓往往夜參半，雖有雜俎無由開。    <br />    江南佳麗非一日，況乃故園名池台。能招過客飲文字，山水又足供歡咍。    <br />    剩留官屋貯酒母，取醉不竭當如淮。    <br />    <br />    六朝人物隨煙埃，金輿玉几安在哉。鍾山石城已寂寞，只見江水雲端來。    <br />    百年故老有存者，尚憶世宗初伐淮。魏王兵馬接踵出，旗纛千里相搪挨。    <br />    當時謀臣非不眾，上國拔取多陪台。龍騰九天跨四海，一水欲阻為可咍。    <br />    降王北歸樓殿坼，棄屋尚鎖殘金堆。神靈變化自真主，將帥何力求公台。    <br />    山川清明草木靜，天地不復屯雲雷。使君登高訪古昔，傷此陳跡聊持杯。    <br />    因留嘉客坐披寫，郚淥笑語傾如簁。酒酣重惜功業晚，老矣萬卷徒兼該。    <br />    攢峰列壑動歸興，憂端落筆何崔嵬。餘年無歡易感激，亦愧莊叟能安排。    <br />    青燈明滅照不寐，但把君詩闔且開。    <br />    <br />    干戈六代戰血埋，雙闕尚指山崔嵬。當時君臣但兒戲，把酒空勸長星杯。    <br />    臨春美女閉黃壤，玉枝自蕊繁如堆。後庭新聲散樵牧，興廢倏忽何其哀。    <br />    咸陽龍移九州坼，遺種變化呼風雷。蕭條中原碭無水，崛強又此憑江淮。    <br />    廣陵衣冠掃地去，穿築隴畝為池台。吳儂傾家助經始，尺土不借秦人簁。    <br />    珠犀磊落萬艘入，金璧照耀千門開。建隆天飛跨兩海，南發交廣東溫台。    <br />    中間嶪嶪地無幾，欲久割據誠難哉。靈旗指麾盡貔虎，談笑力可南山排。    <br />    樓船蔽川莫敢動，扶伏但有謀臣來。百年滄洲自潮汐，事往不與波爭回。    <br />    黃雲荒城失苑路，白草廢畤空壇垓。使君新篇韻險絕，登眺感悼隨嘲咍。    <br />    嗟予愁憊氣已竭，對壘每欲相劘挨。揮毫更想能一戰，數窘乃見詩人才。    <br />    <br />    <b>     <font color=\"#FF6600\">和王微之秋浦望齊山感李太白杜牧之</font>    </b>    <br />    齊山置酒菊花開，秋浦聞猿江上哀。此山漠漠雲垂地，南埭悠悠水映人。    <br />    馳道蔽虧松半死，射場埋沒雉多馴。登高一曲悲亡國，想繞紅梁落暗塵。    <br />    <br />    <b>     <font color=\"#FF6600\">和微之林亭</font>    </b>    <br />    為有檀欒占雒陽，憶歸杖策此徜徉。觀魚得意還知樂，入鳥忘機肯亂行。    <br />    未敢許君輕去國，不應如我漫為郎。中園日涉非無趣，保此千鍾慰北堂。    <br />    <br />    <b>     <font color=\"#FF6600\">和微之藥名勸酒</font>    </b>    <br />    赤車使者錦帳郎，從客珂馬留閒坊。紫芝眉宇傾一坐，笑語但聞雞舌香。    <br />    藥名勸酒詩實好，陟厘為我書數行。真珠的皪鳴槽床，金罌琥珀正可嘗。    <br />    史君子細看流光，莫惜覓醉衣淋浪。獨醒至死誠可傷，歡華易盡悲酸早，    <br />    人間沒藥能醫老。寄言歌管眾少年，趁取烏頭未白前。    <br />    <br />    <b>     <font color=\"#FF6600\">和微之重感南唐事</font>    </b>    <br />    叔寶傾陳衍弊梁，可嗟曾不見興亡。齋祠父子終身費，酣詠君臣舉國荒。    <br />    南狩皖山非故地，北師淮水失名王。天移四海歸真主，誰誘昏童肯用良。    <br />    <br />    <b>     <font color=\"#FF6600\">和文淑</font>    </b>    <br />    天梯雲棧蜀山岑，下視嘉陵水萬尋。我得一舟江上去，恐君東望亦傷心。    <br />    <br />    <b>     <font color=\"#FF6600\">和文淑湓浦見寄</font>    </b>    <br />    多難漂零歲月賒，空餘文墨舊生涯。相看楚越常千里，不及朱陳似一家。    <br />    髮為感傷無翠葆，眼從瞻望有玄花。唯詩與我寬愁病，報爾何妨賦棣華。    <br />    <br />    <b>     <font color=\"#FF6600\">和吳沖卿集禧齋祠</font>    </b>    <br />    緘封祝辭密，占寫御名真。帝坐遙臨物，星圖俯映人。    <br />    風含煙外節，月點霧中茵。沈藿升煙遠，槐檀取燎新。    <br />    羽衣歸寂寞，金鎪立逡巡。卻想來時路，還疑隔一塵。    <br />    <br />    <b>     <font color=\"#FF6600\">和吳沖卿雪</font>    </b>    <br />    陽回力猶邅，陰合勢方鞏。填空忽汗漫，造物誰慫恿。    <br />    輕於擘絮紛，細若吹毛氄。雲連晝已瞀，風助宵仍洶。    <br />    憑陵雖一時，變態亦千種。簾深捲或避，戶隘關猶擁。    <br />    滔天有凍浪，匝地無荒隴。飛揚類挾富，委翳等辭寵。    <br />    穿幽偶相重，值險輒孤聳。積慘會將舒，群輕那久重。    <br />    紛華始滿眼，消釋不旋踵。槁樹散飛花，空簷落縣湩。    <br />    還當困炎熱，以此滌煩壅。共約市南人，收藏不為冗。    <br />    <br />    <b>     <font color=\"#FF6600\">和吳沖卿雪霽紫宸朝</font>    </b>    <br />    虎士開閶闔，雞人唱九霄。雲移銀闕角，日轉玉廊腰。    <br />    帚動川收潦，靴鳴海上潮。舞袍沾宿潤，拜笏擁殘飄。    <br />    賜飲人何樂，歸嘶馬亦驕。低徊但忘食，吟詠得逍遙。    <br />    <br />    <b>     <font color=\"#FF6600\">和吳沖卿鴉鳴樹石屏</font>    </b>    <br />    寒林昏鴉相與還，下有跂石蒼孱顏。曾於古圖見彷彿，已怪刀筆非人間。    <br />    君家石屏誰為寫，古圖所傳無似者。鴉飛歷亂止且鳴，林葉慘慘風煙生。    <br />    高齋日午坐中見，意以落日空上行。君詩雄盛付君手，雲此非人乃天巧。    <br />    嗟哉渾沌死，乾坤至，造作萬物醜妍鉅細各有理。    <br />    問此誰主何其精，恢奇譎詭多可喜。    <br />    人於其間乃復雕鑱刻畫出智力，欲與造代追相傾。    <br />    拙者婆燙尚欲奮，工者固已窮誇矜。吾觀鬼神獨人意異，雖有至巧無所爭。    <br />    所以虢山間，埋沒此寶千萬歲，不為見者驚。    <br />    吾又以此知妙偉之入在百世後，造始乃與元氣並。    <br />    畫工粉墨非不好，歲久剝爛空留名。能從太古到今日，獨此不朽由天成。    <br />    世人尚奇輕貨力，山珍海怪采掇今欲索。    <br />    此屏後出為君得，胡賈欲價著不識。吾知金帛不足論，當與君詩兩相直。    <br />    <br />    <b>     <font color=\"#FF6600\">和吳相公東府偶成</font>    </b>    <br />    承華往歲幸躊躇，風月清談接緒餘。並轡趁朝今已老，連牆得屋喜如初。    <br />    誅茅我夢江皋地，澆薤公思洛水渠。歛退故應容拙者，先營環堵祭牢蔬。    <br />    <br />    <b>     <font color=\"#FF6600\">和吳御史汴渠</font>    </b>    <br />    鄭國欲弊秦，渠成秦富強。本始意已陋，末流功更長。    <br />    維汴亦如此，浚源在淫荒。歸作萬世利，誰能弛其防。    <br />    夷門築天都，橫帶國之陽。漕引天下半，豈云獨荊揚。    <br />    貨入空外府，租輸陳太倉。東南一百年，寡老無殘粻。    <br />    自宜富京師，乃亦窘蓋藏。徵求過夙昔，機巧到莛芒。    <br />    御史閔其然，志欲窮舟航。此言信有激，此水存何傷。    <br />    救世詎無術，習傳自先王。念非老經綸，豈易識其方。    <br />    我懶不足數，君材仍自強。他日聽施設，無乃棄篇章。    <br />    <br />    <b>     <font color=\"#FF6600\">和吳御史臨淮感事</font>    </b>    <br />    柵鎖城扉曉一開，柂牙車軸轉成雷。黃塵欲礙龜山出，白浪空分汴水來。    <br />    澄觀有材邀昧陋，霽雲無力報奸回。騷人此日追前事，悲氣隨風動管灰。    <br />    <br />    <b>     <font color=\"#FF6600\">和楊樂道見寄</font>    </b>    <br />    宅帶園林五畝餘，蕭條還似茂陵居。殺青滿架書新繕，生白當窗室久虛。    <br />    孤學自難窺奧密，重言猶得慰空疏。相思每欲投詩社，只待春蒲葉又書。    <br />    <br />    <b>     <font color=\"#FF6600\">和御制賞花釣魚二首</font>    </b>    <br />    蔭幄晴雲拂曉開，傳呼仙仗九天來。披香殿上留朱輦，太液池邊送玉杯。    <br />    宿蕊暖含風浩蕩，戲鱗清映日徘徊。宸章獨與春爭麗，恩許賡歌豈易陪。    <br />    <br />    靄靄祥雲輦路晴，傳呼萬歲雜春聲。蔽虧玉仗宮花密，映燭金溝御水清。    <br />    珠蕊受風天下暖，錦鱗吹浪日邊明。從容樂飲真榮遇，願賦嘉魚頌太平。    <br />    <br />    <b>     <font color=\"#FF6600\">和曾子翊授舒掾之作</font>    </b>    <br />    皖城終歲靜如山，府掾應從到日閒。一水碧羅裁繚繞，萬峰蒼玉刻孱顏。    <br />    舊遊筆墨苔今老，浪走塵沙鬢已斑。攬轡羨君橋北路，春風枝上鳥關關。    <br />    <br />    <b>     <font color=\"#FF6600\">和張仲通憶鍾陵二首</font>    </b>    <br />    一夢章江已十年，故人重見想皤然。只應兩岸當時柳，能到春來尚可憐。    <br />    <br />    逸少池邊有一丘，西山南浦慣曾遊。殘年歸去終無樂，聞說章江即淚流。    <br />    <br />    <b>     <font color=\"#FF6600\">和正叔懷其兄草堂</font>    </b>    <br />    茆堂竹樹水之濱，耕稼逍遙似子真。小吏一身今倦宦，先生三畝獨安貧。    <br />    欲拋縣印辭黃綬，來伴山冠戴白綸。只恐明時收士急，不容家有兩閒人。    <br />    <br />    <b>     <font color=\"#FF6600\">和中甫兄春日有感</font>    </b>    <br />    雪釋沙輕馬蹄疾，北城可遊今暇日。濺濺溪谷水亂流，漠漠郊原草爭出。    <br />    嬌梅過兩吹爛熳，幽鳥迎陽語啾唧。分香欲滿錦樹園，剪綵休開寶刀室。    <br />    胡為我輩坐自苦，不念茲時去如失。飽聞高徑動車輪，甘臥空堂守經帙。    <br />    淮蝗蔽天農久餓，越卒圍城盜少逸。至尊深拱罷簫韶，元老相看進刀筆。    <br />    春風生物尚有意，壯士憂民豈無術。不成歡醉但悲歌，回首功名古難必。    <br />    <br />    <b>     <font color=\"#FF6600\">和仲求即席分題得庶字</font>    </b>    <br />    刀筆漫無營，圖書紛不御。平生攜手人，邂逅賞心處。    <br />    名卿邵朱邑，膚使超嚴助。都官富篇章，博士熟經據。    <br />    豈特好微言，又多和大慮。從容故天幸，倜儻盡人譽。    <br />    千艘來交荊，萬舸去揚豫。良無此嘉客，式飲吾所庶。    <br />    <br />    <b>     <font color=\"#FF6600\">和仲庶夜過新開湖憶沖之仲塗共泛</font>    </b>    <br />    水遠浮秋色，河空洗夜氛。行隨一明月，坐失兩孤雲。    <br />    露髮此時濕，風顏何處醺。淹留各有趣，不比漢三君。    <br />    <br />    <b>     <font color=\"#FF6600\">和子瞻同王勝之遊蔣山</font>    </b>    <br />    金陵限南北，形勢豈其然。楚役六千里，陳亡三百年。    <br />    江山空幕府，風月自觥船。主送悲涼岸，妃埋想故蓮。    <br />    台傾鳳久去，城踞虎爭偏。司馬壩廟域，獨龍層塔顛。    <br />    森疏五願木，蹇淺一人泉。梲杖窮諸嶺，籃輿罷半天。    <br />    朱門園淥水，碧瓦第青煙。墨客真能賦，留詩野竹娟。    <br />    <br />    <b>     <font color=\"#FF6600\">和祖仁晚過集禧觀</font>    </b>    <br />    妍暖聊隨馬首東，春衫猶未著方空。煙霞送色歸瑤水，山木分香繞閬風。    <br />    壯髮已輸塵外綠，衰顏漫到酒邊紅。日斜歸去人間世，卻記前遊似夢中。    <br />    <br />    <b>     <font color=\"#FF6600\">河北民</font>    </b>    <br />    河北民，生近二邊長苦辛。家家養子學耕織，輸與官家事夷狄。    <br />    今年大旱千里赤，州縣仍催給河役。老小相攜來就南，南人豐年自無食。    <br />    悲愁白日天地昏，路旁過者無顏色。汝生不及貞觀中，斗粟數錢無兵戎。    <br />    <br />    <b>     <font color=\"#FF6600\">河間</font>    </b>    <br />    北行出河間，千歲想賢王。胡麻生蓬中，詰曲終自傷。    <br />    好德尚如此，恃材宜見戕。乃知陰自修，彼不為傾商。    <br />    區區三世家，廟冊富文章。教子以空言，得祚果不良。    <br />    <br />    <b>     <font color=\"#FF6600\">河勢</font>    </b>    <br />    河勢浩難測，禹功傳所聞。今觀一川破，復以二渠分。    <br />    國論終將塞，民嗟亦已勤。無災等難必，從眾在吾君。    <br />    <br />    <b>     <font color=\"#FF6600\">河中使君修撰陸公挽辭三首</font>    </b>    <br />    文采機雲後，知名實妙年。銀鉤工壯麗，金薤富清妍。    <br />    批鳳多新貴，憑熊數外遷。空令猗氏監，遺愛有良田。    <br />    <br />    皖城初得故人詩，歎息龍媒踠壯時。太史滯留終不偶，中郎製作遂無施。    <br />    二千石祿今何有，四十車書昔漫知。海曲冷雲埋拱木，延州空撓暮年悲。    <br />    <br />    前旌一幅粉書名，行路知君亦涕零。遂失詞人空甫里，謾留悲鶴老華亭。    <br />    主張壽祿無三甲，收拾文章有六丁。歸處仙龕終不遠，新墳東見海山青。    <br />    <br />    <b>     <font color=\"#FF6600\">荷花</font>    </b>    <br />    亭亭風露擁川坻，天放嬌嬈豈自知。一舸超然他日事，故應將爾當西施。    <br />    <br />    <b>     <font color=\"#FF6600\">紅梨</font>    </b>    <br />    紅梨無葉庇花身，黃菊分香委路塵。歲晚蒼官才自保，日高青女尚橫陳。    <br />    <br />    <b>     <font color=\"#FF6600\">紅梅</font>    </b>    <br />    春半花才發，多應不奈寒。北人初未識，渾作杏花看。    <br />    <br />    <b>     <font color=\"#FF6600\">後殿牡丹未開</font>    </b>    <br />    紅襆未開知婉娩，紫囊猶結想芳菲。此花似欲留人住，山鳥無端勸我歸。    <br />    <br />    <b>     <font color=\"#FF6600\">後元豐行</font>    </b>    <br />    歌元豐，十日五日一雨風。麥行千里不見土，連山沒雲皆種黍。    <br />    水秧綿綿復多稌，龍骨長乾掛梁梠。鰣魚出網蔽洲渚，荻筍肥甘勝牛乳。    <br />    百錢可得酒斗許，雖非社日長聞鼓。吳兒蹋歌女起舞，但道快樂無所苦。    <br />    老翁塹水西南流，楊柳中間杙小舟。乘興欹眠過白下，逢人歡笑得無愁。    <br />    <br />    <b>     <font color=\"#FF6600\">胡笳十八拍‧一</font>    </b>    <br />    中郎有女能傳業，顏色如花命如葉。命如葉薄將奈何，一生抱恨常咨嗟。    <br />    良人持戟明光裡，所慕靈妃媲簫史。空房寂寞施繐帷，棄我不待白頭時。    <br />    <br />    <b>     <font color=\"#FF6600\">胡笳十八拍‧二</font>    </b>    <br />    天不仁兮降亂離，嗟余去此其從誰。自胡之反持干戈，翠蕤雲旓相蕩摩。    <br />    流星白羽腰間插，疊鼓遙翻瀚海波。一門骨肉散百草，安得無淚如黃河。    <br />    <br />    <b>     <font color=\"#FF6600\">胡笳十八拍‧三</font>    </b>    <br />    身執略兮入西關，關山阻修兮行路難。水頭宿兮草頭坐，在野只教心膽破。    <br />    更備雕鞍教走馬，玉骨瘦來無一把。幾回拋鞚抱鞍橋，往往驚墮馬蹄下。    <br />    <br />    <b>     <font color=\"#FF6600\">胡笳十八拍‧四</font>    </b>    <br />    漢家公主出和親，御廚絡繹送八珍。明妃初嫁與胡時，一生衣服盡隨身。    <br />    眼長看地不稱意，同是天涯淪落人。我今一食日還並，短衣數挽不掩脛。    <br />    乃知貧賤別更苦，安得康強保天性。    <br />    <br />    <b>     <font color=\"#FF6600\">胡笳十八拍‧五</font>    </b>    <br />    十三學得琵琶成，繡幕重重捲畫屏。一見郎來雙眼明，勸我酤酒花前傾。    <br />    齊言此夕樂未央，豈知此聲能斷腸。如今正南看北斗，言語傳情不如手。    <br />    低眉信手續續彈，彈看飛鴻勸胡酒。    <br />    <br />    <b>     <font color=\"#FF6600\">胡笳十八拍‧六</font>    </b>    <br />    青天漫漫覆長路，一紙短書無寄處。月下長吟久不歸，當時還見雁南飛。    <br />    彎弓射飛無遠近，青塚路邊南雁盡。兩處音塵從此絕，唯向東西望明月。    <br />    <br />    <b>     <font color=\"#FF6600\">胡笳十八拍‧七</font>    </b>    <br />    明明漢月空相識，道路只今多擁隔。去住彼此無消息，時獨看雲淚橫臆。    <br />    豺狼喜怒難姑息，自倚紅顏能騎射。千言萬語無人會，漫倚文章真末策。    <br />    <br />    <b>     <font color=\"#FF6600\">胡笳十八拍‧八</font>    </b>    <br />    死生難有卻回身，不忍重看舊寫真。暮去朝來顏色改，四時天氣總愁人。    <br />    東風漫漫吹桃李，盡日獨行春色裡。自經喪亂少睡眠，鶯飛燕語長悄然。    <br />    <br />    <b>     <font color=\"#FF6600\">胡笳十八拍‧九</font>    </b>    <br />    柳絮已將春去遠，攀條弄芳畏晼晚。憂患眾兮歡樂鮮，一去可憐終不返。    <br />    日夕思歸不得歸，山川滿目淚沾衣。罼圭苑裡西風起，歎息人間萬事非。    <br />    <br />    <b>     <font color=\"#FF6600\">胡笳十八拍‧十</font>    </b>    <br />    寒聲一夜傳刁斗，雲雪埋山蒼兕吼。詩成吟詠轉淒涼，不如獨坐空搔首。    <br />    漫漫胡天叫不聞，胡人高鼻動成群。寒盡春生洛陽殿，回首何時復來見。    <br />    <br />    <b>     <font color=\"#FF6600\">胡笳十八拍‧十一</font>    </b>    <br />    晚來幽獨恐傷神，唯見沙蓬水柳春。破除萬事無過酒，虜酒千杯不醉人。    <br />    含情欲說更無語，一生長恨奈何許。饑對酪肉兮不能餐，強來前帳臨歌舞。    <br />    <br />    <b>     <font color=\"#FF6600\">胡笳十八拍‧十二</font>    </b>    <br />    歸來展轉到五更，起看北斗天未明。秦人築城備胡處，擾擾唯有牛羊聲。    <br />    萬里飛蓬映天過，風吹漢地衣裳破。欲往城南望城北，三步回頭五步坐。    <br />    <br />    <b>     <font color=\"#FF6600\">胡笳十八拍‧十三</font>    </b>    <br />    自斷此生休問天，生得胡兒擬棄捐。一始扶床一初坐，抱攜撫視皆可憐。    <br />    寧知遠使問名姓，引袖拭淚悲且慶。悲莫悲於生別離，悲在君家留二兒。    <br />    <br />    <b>     <font color=\"#FF6600\">胡笳十八拍‧十四</font>    </b>    <br />    鞠之育之不羞恥，恩情亦各言其子。天寒日暮山谷裡，腸斷非關隴頭水。    <br />    兒呼母兮啼失聲，依然離別難為情。    <br />    灑血仰頭兮訴蒼蒼，知我如此兮不如無生。    <br />    <br />    <b>     <font color=\"#FF6600\">胡笳十八拍‧十五</font>    </b>    <br />    當時悔來歸又恨，洛陽宮殿焚燒盡。紛紛黎庶逐黃巾，心折此時無一寸。    <br />    慟哭秋原何處村，千家今有百家存。爭持酒食來相饋，舊事無人可共論。    <br />    <br />    <b>     <font color=\"#FF6600\">胡笳十八拍‧十六</font>    </b>    <br />    此身飲罷無歸處，心懷百憂傷千慮。天翻地覆誰得知，魏公垂淚嫁文姬。    <br />    天涯憔悴身，託命於新人。念我出腹子，使我歎恨勞精神。    <br />    新人新人聽我語，我所思兮在何所。母子分離兮意難任，死生不相知兮何處尋。    <br />    <br />    <b>     <font color=\"#FF6600\">胡笳十八拍‧十七</font>    </b>    <br />    燕山雪花大如席，與兒洗面作光澤。怳然天地半夜白，閨中只是空相憶。    <br />    點注桃花舒小紅，與兒洗面作華容。欲問平安無使來，桃花依舊笑春風。    <br />    <br />    <b>     <font color=\"#FF6600\">胡笳十八拍‧十八</font>    </b>    <br />    春風似舊花仍笑，人生豈得長年少。我與兒兮各一方，憔悴看成兩鬢霜。    <br />    如今豈無騕褭與驊騮，安得送我置汝傍。    <br />    胡塵暗天道路長，遂令再往之計墮眇芒。    <br />    胡笳本出自胡中，此曲哀怨何時終。笳一會兮琴一拍，此心炯炯君應識。    <br />    <br />    <b>     <font color=\"#FF6600\">胡氏逢原堂</font>    </b>    <br />    我愛銅官好，君實家其間。山水相縈萃，花卉矜春妍。    <br />    有鳴林間禽，有躍池中鮮。葉山何嗟峨，秀峙東南偏。    <br />    峰巒日在望，遠色涵雲邊。賓客此遴集，觴飲常留連。    <br />    君家世儒雅，子弟清風傳。前日辟書堂，名之曰逢原。    <br />    有志在古道，馳情慕高賢。深哉堂名意，推此宜勉旃。    <br />    木茂貴培本，流長思養源。左右無不宜，願獻小詩篇。    <br />    <br />    <b>     <font color=\"#FF6600\">虎圖</font>    </b>    <br />    壯哉非羆亦非貙，日光夾鏡當坐隅。橫行妥尾不畏逐，顧盼欲去仍躊躇。    <br />    卒然我見心為動，熟視稍稍摩其須。固知畫者巧為此，此物安肯來庭除。    <br />    想當盤礡欲畫時，睥睨眾史如庸奴。神閒意定始一掃，功與造化論錙銖。    <br />    悲風颯颯吹黃蘆，上有寒雀驚相呼。槎牙死樹鳴老烏，向之俛噣如哺鶵。    <br />    山牆野壁黃昏後，馮婦遙看亦下車。    <br />    <br />    <b>     <font color=\"#FF6600\">花下</font>    </b>    <br />    花下一壺酒，定將誰舉杯。雪英飛落近，疑是故人來。    <br />    <br />    <b>     <font color=\"#FF6600\">華藏寺會故人</font>    </b>    <br />    百憂成阻闊，一笑得留連。城郭西風裡，園林落照前。    <br />    共知官似夢，莫負酒如泉。興罷重攜手，江湖即渺然。    <br />    <br />    <b>     <font color=\"#FF6600\">驊騮</font>    </b>    <br />    龍德不可繫，變化誰能謀。驊騮亦駿物，卓犖地上遊。    <br />    怒行追疾風，忽忽跨九州。轍跡古所到，山川略能周。    <br />    鴻蒙無人梯，沆漭繞天浮。巉巖拔青冥，仙聖所止留。    <br />    欲往輒不能，視龍乃知羞。    <br />    <br />    <b>     <font color=\"#FF6600\">化城閣</font>    </b>    <br />    曾宮憑風回，兩岸聞鐘聲。百里見秋毫，構雲有高營。    <br />    化城若化出，仰攀日月行。像視大江奔，眾山遙相迎。    <br />    大江蟠鑲根，旋流自成浪。卻略羅翠屏，秀色各異狀。    <br />    楞伽海中山，迥出霄漢上。中有不死庭，天龍盡回自。    <br />    惜哉不得往，側坐渺難望。擁掩難恕宥，意欲鏟疊嶂。    <br />    登臨獨無語，一望一怊悵。忽憶少年時，孤嶼坐題詩。    <br />    空懷焉能果，唯有故人知。    <br />    <br />    <b>     <font color=\"#FF6600\">懷府園</font>    </b>    <br />    槐陰過雨盡新秋，盆底看雲映水流。忽憶小金山下路，綠蘋稀處看遊鯈。    <br />    <br />    <b>     <font color=\"#FF6600\">懷古二首</font>    </b>    <br />    日密畏前境，淵明欣故園。那知飯不賜，所喜菊猶存。    <br />    亦有床座好，但無車馬喧。誰為吾侍者，稚子候柴門。    <br />    <br />    長者一床室，先生三徑園。非無飯滿缽，亦有酒盈樽。    <br />    不起華邊坐，常開柳際門。漫知談實相，欲辯已忘言。    <br />    <br />    <b>     <font color=\"#FF6600\">懷舊</font>    </b>    <br />    吹破春冰水放光，山花澗草百般香。身閒處處堪行樂，何事低徊兩鬢霜。    <br />    <br />    <b>     <font color=\"#FF6600\">懷舒州山水呈昌叔</font>    </b>    <br />    山下飛鳴黃栗留，溪邊飲啄白符鳩。不知此地從君處，亦有他人繼我不。    <br />    塵土生涯休蕩滌，風波時事只飄浮。相看髮禿無歸計，一夢東南即自羞。    <br />    <br />    <b>     <font color=\"#FF6600\">懷吳顯道</font>    </b>    <br />    南郭紅亭冷，西山白道曛。江光凌翠氣，洲色亂黃雲。    <br />    歲暮誰邀客，情親故憶君。天涯獨惆悵，歸鳥黑紛紛。    <br />    <br />    <b>     <font color=\"#FF6600\">懷元度四首</font>    </b>    <br />    秋水才深四五尺，扁舟斗轉疾于飛。可憐物色阻攜手，正是歸時君不歸。    <br />    <br />    捨南捨北皆春水，恰似蒲萄初撥醅。不見秘書心若失，百年多病獨登台。    <br />    <br />    思君攜手安能得，上畫重城更上樓。時獨看雲淚橫臆，長安不見使人愁。    <br />    <br />    自君之出矣，何其掛懷抱。孤坐屢窮辰，山木跡如掃。    <br />    數枝石榴發，豈無一時好。不可持寄君，思君令人老。    <br />    <br />    <b>     <font color=\"#FF6600\">懷張唐公</font>    </b>    <br />    直諒多為世所排，有懷長向我前開。暮年惆悵誰知此，南陌東阡獨往來。    <br />    <br />    <b>     <font color=\"#FF6600\">懷鍾山</font>    </b>    <br />    投老歸來供奉班，塵埃無復見鍾山。何須更待黃粱熟，始覺人間是夢間。    <br />    <br />    <b>     <font color=\"#FF6600\">還家</font>    </b>    <br />    還家豈不樂，生事未應閒。朝日已復出，征鞍方更攀。    <br />    傷心百道水，閡目萬重山。何以忘羈旅，翛然醉夢間。    <br />    <br />    <b>     <font color=\"#FF6600\">還自河北應客</font>    </b>    <br />    愧客問謠俗，舊傳今自如。材難知驥馬，味美寒河魚。    <br />    塞水移民久，川防動眾初。北人雖異論，時議或非疏。    <br />    <br />    <b>     <font color=\"#FF6600\">還自舅家書所感</font>    </b>    <br />    行行過舅居，歸路指親廬。日苦樹無賴，天空雲自如。    <br />    黃焦下澤稻，綠碎短樊蔬。沮溺非吾意，憫嗟聊駐車。    <br />    <br />    <b>     <font color=\"#FF6600\">皇佑庚寅自臨川如錢塘過宿此嘉佑戊辰自番陽歸臨川再宿金峰</font>    </b>    <br />    十年再宿金峰下，身世飄然豈自知。山谷有靈應笑我，紛紛南北欲何為。    <br />    <br />    <b>     <font color=\"#FF6600\">黃河</font>    </b>    <br />    派出崑崙五色流，一支黃濁貫中州。吹沙走浪幾千里，轉側屋閭無處求。    <br />    <br />    <b>     <font color=\"#FF6600\">黃花</font>    </b>    <br />    四月揚州芍葯多，先時為別苦風波。還家忽忽驚秋色，獨見黃花出短莎。    <br />    <br />    <b>     <font color=\"#FF6600\">黃菊有至性</font>    </b>    <br />    團團城上日，秋至少光輝。積陰欲滔天，況乃草木微。    <br />    黃菊有至性，孤芳犯群威。采采霜露閒，亦足慰朝饑。    <br />    <br />    <b>     <font color=\"#FF6600\">黃鸝</font>    </b>    <br />    野花吹盡竹娟娟，尚有黃鸝最可憐。婭奼不知緣底事，背人飛過北山前。    <br />    <br />    <b>     <font color=\"#FF6600\">回橈</font>    </b>    <br />    柴荊散策靜涼飆，隱几扁舟白下潮。紫磨月輪升靄靄，帝青雲幕捲寥寥。    <br />    數家雞犬如相識，一塢山林特見招。尚憶木瓜園最好，興殘中路且回橈。    <br />    <br />    <b>     <font color=\"#FF6600\">惠崇畫</font>    </b>    <br />    斷取滄州趣，移來六月天。道人三昧力，變化只和鉛。    <br />    <br />    <b>     <font color=\"#FF6600\">即事</font>    </b>    <br />    徑暖草如積，山晴花更繁。縱橫一川水，高下數家村。    <br />    靜憩雞鳴午，荒尋犬吠昏。歸來向人說，疑是武陵源。    <br />    <br />    <b>     <font color=\"#FF6600\">即事十一首</font>    </b>    <br />    河流南苑岸西斜，風有晶光露有華。門柳故人陶令宅，井桐前日總持家。    <br />    嘉招欲覆杯中淥，麗唱仍添錦上花。便作武陵樽俎客，川源應未少紅霞。    <br />    <br />    雲從鍾山起，卻入鍾山去。借問山中人，雲今在何處。    <br />    <br />    雲從無心來，還向無心去。無心無處尋，莫覓無心處。    <br />    <br />    我起影亦起，我留影逡巡。我意不在影，影長隨我身。    <br />    交遊義相好，骨肉情相親。如何有乖睽，不得同苦辛。    <br />    <br />    昏昏白日臥，皎皎中夜愁。明月入枕席，涼風動念幬。    <br />    蛬蟬相鳴悲，上下無時休。徒能感我耳，顧爾安知秋。    <br />    <br />    日月隨天旋，疾遲與天謀。寒暑自有常，不顧萬物求。    <br />    蜉蝣蔽朝夕，蟪蛄疑春秋。眇眇上古曆，迴環今幾周。    <br />    <br />    漸老逢春能幾回，蓬門今始為君開。莫嫌野外無供給，更向花前把一杯。    <br />    <br />    一樹籠松玉刻成，遊蜂多思正經營。攀枝弄雪時回顧，還繞櫻桃樹下行。    <br />    <br />    幽棲地僻經過少，鐘梵聲中掩竹門。唯有多情枝上雪，暗香浮動月黃昏。    <br />    <br />    遮莫鄰雞下五更，願為閒客此閒行。欲知前面花多少，顛倒青苔落絳英。    <br />    <br />    春光冉冉歸何處，細雨斜風作夜寒。猶有數葩紅好處，老年花似霧中看。    <br />    <br />    <b>     <font color=\"#FF6600\">即席</font>    </b>    <br />    曲沼融融泮盡澌，暖煙籠瓦碧參差。人情共恨春猶淺，不問寒梅有幾枝。    <br />    <br />    <b>     <font color=\"#FF6600\">即席次韻微之泛舟</font>    </b>    <br />    畫舸幽尋北果園，應將陳跡問桑門。地隨牆墅行多曲，天著岡巒望易昏。    <br />    故國時平空有木，荒城人少半為村。悠悠興廢皆如此，賴付乾愁酒一樽。    <br />    <br />    <b>     <font color=\"#FF6600\">急足集句</font>    </b>    <br />    年去年來來去忙，倚他門戶傍他牆。一封朝奏緣何事，斷盡蘇州刺史腸。    <br />    <br />    <b>     <font color=\"#FF6600\">集禧觀池上詠野鵝</font>    </b>    <br />    池上野鵝無數好，晴天鏡裡雪毰毸。似憐喧暖鳴相逐，疑戀寬閒去卻回。    <br />    京洛塵沙工點污，江湖矰弋飽驚猿。羽毛的的人難近，嗟此謀身或有才。    <br />    <br />    <b>     <font color=\"#FF6600\">己未耿天騭著作自烏江來予逆沈氏妹於白鷺洲遇雪作此詩寄天騭</font>    </b>    <br />    朔風積夜雪，明發洲渚淨。開間望鍾山，松石皓相映。    <br />    故人過我宿，未盡躋攀興。而我方渺然，長沙一歸艇。    <br />    款段庶可策，柴荊當未暝。與子出東岡，牆西掃新徑。    <br />    <br />    <b>     <font color=\"#FF6600\">記夢</font>    </b>    <br />    月入千江體不分，道人非復世間人。鍾山南北安禪地，香火他時共兩身。    <br />    <br />    <b>     <font color=\"#FF6600\">季春上旬苑中即事</font>    </b>    <br />    輦路行看斗柄東，簾垂殿閣轉春風。樹林隱翳燈含霧，河漢欹斜月墜空。    <br />    新蕊漫知紅簌簌，舊山常夢直叢叢。賞心樂事須年少，老去應無日再中。    <br />    <br />    既別羊王二君與同官會飲於城南因成一篇追寄    <br />    赤車使者白頭翁，當歸入見天門冬。與山久別悲匆匆，澤瀉半天河漢空。    <br />    羊王不留行薄晚，酒肉從容追路遠。臨流黃昏席未捲，玉壺倒盡黃金盞。    <br />    羅列當辭更繾綣，預知子不空青眼。嚴徐長卿誤推挽，老年揮翰天子苑。    <br />    送車陸續隨子返，坐聽城雞腸宛轉。    <br />    <br />    <b>     <font color=\"#FF6600\">寄碧巖道光法師</font>    </b>    <br />    去馬來車擾擾塵，自難長寄水雲身。碧巖後主今為客，何況開山說法人。    <br />    <br />    <b>     <font color=\"#FF6600\">寄伯兄</font>    </b>    <br />    身留海上去何時，只看春鴻北向飛。安得先生同一飲，蕨芽香嫩    <a target=\"_blank\" href=\"http://140.111.1.40/yitic/frc/frc17343.htm\">●</a>魚肥。    <br />    <br />    <b>     <font color=\"#FF6600\">寄蔡氏女子二首</font>    </b>    <br />    建業東郭，望城西堠。千嶂承宇，百泉繞溜。    <br />    青遙遙兮纚屬，綠宛宛兮橫逼。積李兮縞夜，崇桃兮炫晝。    <br />    蘭馥兮眾植，竹娟兮常茂。柳蔫綿兮含姿，松偃蹇兮獻秀。    <br />    鳥跂兮下上，魚跳兮左右。顧我兮適我，有斑兮伏獸。    <br />    感時物兮念汝，遲汝歸兮攜幼。    <br />    <br />    我營兮北渚，有懷兮歸女。石樑兮以苫蓋，綠陰陰兮承宇。    <br />    仰有桂兮俯有蘭，嗟汝歸兮路豈難。望超然之白雲，臨清流而長歎。    <br />    <br />    <b>     <font color=\"#FF6600\">寄蔡天啟</font>    </b>    <br />    杖藜緣塹復穿橋，誰與高秋共寂寥。佇立東岡一搔首，冷雲衰草暮迢迢。    <br />    <br />    <b>     <font color=\"#FF6600\">寄茶與和甫</font>    </b>    <br />    彩絳縫囊海上舟，月團蒼潤紫煙浮。集英殿裡春風晚，分到並門想麥秋。    <br />    <br />    <b>     <font color=\"#FF6600\">寄茶與平甫</font>    </b>    <br />    碧月團團墮九天，封題寄與洛中仙。石樓試水宜頻啜，金谷看花莫漫煎。    <br />    <br />    <b>     <font color=\"#FF6600\">寄陳宣叔</font>    </b>    <br />    扁舟欲動更徘徊，一笑相看病眼開。事忤貴人今見節，政行豪縣眾稱材。    <br />    忽驚歲月侵雙鬢，卻喜山川共一杯。落日亂流江北去，離心猶與水東回。    <br />    <br />    <b>     <font color=\"#FF6600\">寄程給事</font>    </b>    <br />    憶昔都門手一攜，春禽初向苧蘿啼。夢迴金殿風光別，吟到銀河月影低。    <br />    舞急錦腰迎十八，酒酣金盞照東西。何時得遂扁舟去，邂逅從君訪剡溪。    <br />    <br />    <b>     <font color=\"#FF6600\">寄酬曹伯玉因以招之</font>    </b>    <br />    寒鴉對立西風樹，幽草環生白露庭。清坐苦無公事擾，高談時有故人經。    <br />    思君異日投朱紱，過我何時載淥醽。及此江湖氣蕭爽，最宜相值倒吾瓶。    <br />    <br />    <b>     <font color=\"#FF6600\">寄純甫</font>    </b>    <br />    塞上無花草，飄風急我歸。梢林聽澗落，捲土看雲飛。    <br />    想子當紅蕊，思家上翠微。江寒亦未已，好好著春衣。    <br />    <br />    <b>     <font color=\"#FF6600\">寄道光大師</font>    </b>    <br />    秋雨漫漫夜朝復，可嗟蔀屋望重霄。遙知宴坐無餘念，萬事都從劫火燒。    <br />    <br />    <b>     <font color=\"#FF6600\">寄丁中允</font>    </b>    <br />    人生九州閒，泛泛水中木。漂浮隨風波，邂逅得相觸。    <br />    始我與夫子，得官同一州。相逢皆偶然，情義乃綢繆。    <br />    我於人事疏，而子久矣修。磨礱以成我，德大不可酬。    <br />    乖離今六年，念子未嘗休。豈不道相逢，但得頃刻留。    <br />    歡喜不滿顏，長年抱離憂。古人有所思，千里駕車牛。    <br />    如何咫尺間，而不與予遊。顧惜五斗米，無辜自拘囚。    <br />    念彼磊落者，心顏兩慚羞。剡山碧榛榛，剡水日夜流。    <br />    山行苦無巇，水淺亦可舟。使君子所善，來檄自可求。    <br />    何時子來意，待子南山頭。    <br />    <br />    <b>     <font color=\"#FF6600\">寄二弟時往臨川</font>    </b>    <br />    蕭條冬風高，吹我冠上霜。我行歲已寒，悲汝道路長。    <br />    持以犬馬心，千里不得將。使汝身百憂，辛苦冒川梁。    <br />    青燈照詩書，仰屋涕數行。不有親戚思，詎知遠遊傷。    <br />    <br />    <b>     <font color=\"#FF6600\">寄福公道人</font>    </b>    <br />    帝力護禪林，滄洲側布金。樓依水月觀，門接海潮音。    <br />    開士但軟語，遊人多苦吟。曾同方丈宿，燈火夜沉沉。    <br />    <br />    <b>     <font color=\"#FF6600\">寄國清處謙</font>    </b>    <br />    三江風浪隔天台，想見當時賦詠才。近有高僧飛錫去，更無餘事出山來。    <br />    猿猱歷歷窺香火，日月紛紛付劫灰。我欲相期談實相，東林何必謝劉雷。    <br />    <br />    <b>     <font color=\"#FF6600\">寄韓持國</font>    </b>    <br />    淥繞宮城漫漫流，鵝黃小蝶弄春柔。問知公子朝陵去，歸得花時卻自愁。    <br />    <br />    <b>     <font color=\"#FF6600\">寄和甫</font>    </b>    <br />    水村悲喜拆書看，聞道并州九月寒。憶得此時花更好，舉家憐女不同盤。    <br />    <br />    <b>     <font color=\"#FF6600\">寄黃吉甫二首</font>    </b>    <br />    學兼文武在吾曹，別後應看虎豹韜。欲問廟堂誰鎮撫，尚傳邊塞敢驚騷。    <br />    旌旗急引飛黃下，烽火遙連太白高。聞說荊人亦憔悴，家家還願獻春醪。    <br />    <br />    朱顏去似朔風驚，白髮多於野草生。挾策讀書空有得，求田問捨轉無成。    <br />    解鞍烏石岡邊坐，攜手辛夷樹下行。今日追思真樂事，黃塵深處走雞鳴。    <br />    <br />    <b>     <font color=\"#FF6600\">寄金陵傳神者李士雲</font>    </b>    <br />    衰容一見便疑真，李子揮毫故有神。欲去鍾山終不忍，謝渠分我死前身。    <br />    <br />    <b>     <font color=\"#FF6600\">寄郎侍郎</font>    </b>    <br />    兩朝人物歎賢豪，凜凜清見晚見褒。江漢但歸滄海闊，丘陵難學太山高。    <br />    放懷詩酒機先息，回首功名世自勞。久願作公樽俎客，恨無三畝斲蓬蒿。    <br />    <br />    <b>     <font color=\"#FF6600\">寄李道人</font>    </b>    <br />    李生富漢亦貧兒，人不知渠只我知。跳過六輪中耍峭，養成三界外愚癡。    <br />    <br />    <b>     <font color=\"#FF6600\">寄李士寧先生</font>    </b>    <br />    樓台高聳間晴霞，松檜陰森夾柳斜。渴愁如箭去年華，陶情滿滿傾榴花。    <br />    自嗟不及門前水，流到先生雲外家。    <br />    <br />    <b>     <font color=\"#FF6600\">寄平甫</font>    </b>    <br />    少時為學豈身謀，欲老低徊各自羞。乘馬從徒真擾擾，求田問捨轉悠悠。    <br />    絃歌舊國平生樂，鞍馬新年幾日留。坐想搖鞭楊柳路，春風先我入皇州。    <br />    <br />    <b>     <font color=\"#FF6600\">寄平甫弟衢州道中</font>    </b>    <br />    淺溪受日光炯碎，野林參天陰翳長。幽鳥不見但聞語，小梅欲空猶有香。    <br />    長年無可自娛戲，遠遊雖好更悲傷。安得冬風一吹汝，手把詩書來我旁。    <br />    <br />    <b>     <font color=\"#FF6600\">寄虔州江陰二妹</font>    </b>    <br />    貢水日夜下，下與章水期。我行二水間，無日不爾思。    <br />    飄若越鳥北，心常在南枝。又如岐首蛇，南北兩欲馳。    <br />    逝者日已遠，百憂詎能追。生存苦乖隔，邂逅亦何時。    <br />    女子歸大道，善懷見於詩。庶雲留汝車，慰我堂上慈。    <br />    <br />    <b>     <font color=\"#FF6600\">寄闕下諸父兄兼示平甫兄弟</font>    </b>    <br />    父兄為學眾人知，小弟文章亦自奇。家勢到今宜有後，士才如此豈無時。    <br />    久聞陽羨溪山好，頗與淵明性分宜。但願一門皆貴仕，時將車馬過茆茨。    <br />    <br />    <b>     <font color=\"#FF6600\">寄深州晁同年</font>    </b>    <br />    秀色歸荒隴，新聲換氄毛。日催花蕊急，雲避雁行高。    <br />    駐馬旌旗暖，傳觴鼓吹豪。班春不知負，短髮為君搔。    <br />    <br />    <b>     <font color=\"#FF6600\">寄沈道原</font>    </b>    <br />    城郭千家一彈丸，蜀岡擁腫作蛇蟠。眼前不道無蒼翠，偷得鍾山隔水看。    <br />    <br />    <b>     <font color=\"#FF6600\">寄沈鄱陽</font>    </b>    <br />    離家當日尚炎風，叱馭歸時九月窮。朝渡籐溪霜落後，夜過麾嶺月明中。    <br />    山川道路良多阻，風俗謠言苦未通。唯有鄱君人共愛，流傳名譽滿江東。    <br />    <br />    <b>     <font color=\"#FF6600\">寄慎伯筠</font>    </b>    <br />    世網掛士如蛛絲，大不及取小綴之。宜乎倜儻不低斂，醉腳踏倒青天低。    <br />    前日才能始誰播，一口驚張萬誇和。雷公訴帝喘欲吹，咸恐聲名塞天破。    <br />    文章喜以怪自娛。不肯裁縮要有餘。多為峭句不姿媚，天骨老硬無皮膚。    <br />    人傳書染莫對當，破卵驚出鸞鳳翔。人間下筆不肯屈，鐵索急纏蛟龍僵。    <br />    少年意氣強不羈，虎脅插翼白日飛。欲將獨立誇萬世，笑誚李白為疾兒。    <br />    四天無壁才可家，醉膽憤癢遣酒拏。欲偷北斗酌竭酒，力拔太華鑣鯨牙。    <br />    世儒口軟聲似蠅，好於壯士為忌憎。我獨久仰願一見，浩歌不敢兒女聲。    <br />    <br />    <b>     <font color=\"#FF6600\">寄勝之運使</font>    </b>    <br />    蕭然生事委江皋，壯士何嘗似釣鰲。千里得書來見約，一朝乘興去忘勞。    <br />    已將流景休談笑，聊為知音破郁陶。正是東風將欲發，湖山春色助揮毫。    <br />    <br />    <b>     <font color=\"#FF6600\">寄石鼓寺陳伯庸</font>    </b>    <br />    鯨海無風白日閒，天門當面險難攀。塵埃掉臂離長陌，琴酒和雲入舊山。    <br />    仁義未饒軒冕貴，功名莫信愧神慳。郭東一點英雄氣，時伴君心夜斗間。    <br />    <br />    <b>     <font color=\"#FF6600\">寄四侄●二首</font>    </b>    <br />    數篇持往助歡咍，想見封題手自開。春草已生無可句，阿連空復夢中來。    <br />    <br />    一日東岡上幾回，百重雲水隔蘇台。遙知別後詩無數，黃犬歸時總寄來。    <br />    <br />    <b>     <font color=\"#FF6600\">寄孫正之</font>    </b>    <br />    少時已感韓子詩，東西南北俱欲往。新年尤覺此語悲，恨無羽翼超惚恍。    <br />    肺肝欲絕形骸外，涕洟自落衣巾上。此憂難與世共知，憶子論心更惆悵。    <br />    <br />    <b>     <font color=\"#FF6600\">寄孫正之</font>    </b>    <br />    南遊忽忽與誰言，共笑謀生識最昏。萬事百年能自信，一簞五鼎不須論。    <br />    友中惟子長招隱，世上何人可避喧。千里秋風相望處，皖公溪上正開樽。    <br />    <br />    <b>     <font color=\"#FF6600\">寄題程公辟物華樓</font>    </b>    <br />    吳楚東南最上遊，江山多在物華樓。遙瞻旌節臨樽俎，獨臥柴荊阻獻酬。    <br />    想有新詩傳素壁，怪無餘墨到滄洲。湡浯南望重重綠，章水還能向此流。    <br />    <br />    <b>     <font color=\"#FF6600\">寄題杭州明慶院修廣師明碧軒</font>    </b>    <br />    明碧軒南竹數叢，別來江外幾秋風。道人無復人間世，嗟我今為白髮翁。    <br />    <br />    <b>     <font color=\"#FF6600\">寄題睡軒</font>    </b>    <br />    劉侯少慷慨，天馬脫馽羈。一官不得意，州縣老委蛇。    <br />    新居當中條，牆屋稍補治。疏軒以睡名，從我遠求詩。    <br />    朝廷法令具，百吏但循持。又況佐小邑，有才安所施。    <br />    賦租如簿領，獄訟了鞭笞。翛然即高枕，於此樂可知。    <br />    王官有空谷，隱者常棲遲。拂榻夢其人，亦足慰所思。    <br />    嗟予久留連，竊食坐無為。浩歌臨西風，更欲往從之。    <br />    <br />    <b>     <font color=\"#FF6600\">寄題眾樂亭</font>    </b>    <br />    陵陽遊觀吾所好，恨不即過眾樂亭。嘗聞彷彿入夢寐，吟筆自欲圖丹青。    <br />    千峰秀出百里外，忽於其上崢簷楹。朝雲噓巖日暖暖，夜水落澗風泠泠。    <br />    春花窈窕鳥爭舞，夏木蔭郁猿哀鳴。潦收葉落天地爽，海月影到山川明。    <br />    籃輿晨出誰與適，坐與萬物觀虛盈。令思民事不忍後，田間笑語催蠶耕。    <br />    吏休歸捨獄訟少，墟落飲酒欲秋成。唯愁一日奪令去，出來老稚交逢迎。    <br />    彼民安知方祿仕，徒喜使我寬逋征。令知道義士林服，遺愛豈用吾詩評。    <br />    <br />    <b>     <font color=\"#FF6600\">寄王補之</font>    </b>    <br />    平居相值晚，況復道塗留。今我思揮麈，逢君為艤舟。    <br />    人情方慕貴，吾道合歸休。吏責真難塞，聊為泮水遊。    <br />    <br />    <b>     <font color=\"#FF6600\">寄王逢原</font>    </b>    <br />    北風吹雲埋九垓，草木零落空池台。六龍避逃不敢出，地上獨有寒崔嵬。    <br />    披衣起行愁不愜，歸坐把卷闔且開。永懷古人今已矣，感此近世何為哉。    <br />    申韓百家爇火起，孔子大道寒於灰。儒衣紛紛欲滿地，無復氣焰空煤炱。    <br />    力排異端誰助我，憶見夫子真奇材。楩柟豫章概白日，秖要匠石聊穿裁。    <br />    我方官拘不得往，子有閒暇宜能來。晤言相與入聖處，一取萬古光芒回。    <br />    <br />    <b>     <font color=\"#FF6600\">寄王回深甫</font>    </b>    <br />    少年倏忽不再得，後日歡娛能幾何。顧我面顏衰更早，憐君身世病還多。    <br />    窗間暗淡月含霧，船底飄颻風送波。一寸古心俱未試，相思中夜起悲歌。    <br />    <br />    <b>     <font color=\"#FF6600\">寄無為軍張居士</font>    </b>    <br />    南陽居士月城翁，曾習禪那問色空。卓犖想超文字外，低徊卻寄語言中。    <br />    真心妙道終無二，末學殊方自不同。此理世間多未悟，因君往往歎西風。    <br />    <br />    <b>     <font color=\"#FF6600\">寄吳成之</font>    </b>    <br />    綠髮溪山笑語中，豈知翻手兩成翁。辛夷屋角摶香雪，躑躅岡頭挽醉紅。    <br />    想見舊山茅徑在，追隨今日板輿空。渭陽車馬嗟何及，榮祿方當與子同。    <br />    <br />    <b>     <font color=\"#FF6600\">寄吳沖卿</font>    </b>    <br />    物變極萬殊，心通才一曲。讀書謂已多，撫事知不足。    <br />    與君語承華，念此非不夙。恨無數頃田，歸耕使成熟。    <br />    當官拙自計，易用忤流俗。窮年走區區，得謗大於屋。    <br />    歸來污省捨，又繼故人躅。相逢只數步，吏桉常填目。    <br />    切嗟非無朋，阻闊嗟何速。孤危失所助，把卷常恨獨。    <br />    虛名終自誤，謬恩何見蹙。清明有沖卿，奧美如晦叔。    <br />    時謂當選升，屈指尚五六。揆才最不稱，饕寵寧無恧。    <br />    慇勤故人書，紙尾又見勖。君雖好德言，我自望忠告。    <br />    易稱動不括，傳論大明服。進為非成材，罪恐不容贖。    <br />    歲殘東風生，陝樹塵翳麴。何緣一杯酒，談笑相追逐。    <br />    <br />    <b>     <font color=\"#FF6600\">寄吳沖卿二首</font>    </b>    <br />    平生身事略相同，三歲連牆左廄中。更得謬恩分省捨，又將衰鬢作鄰翁。    <br />    聯翩久傍官槐綠，契闊今看楚蓼紅。不欲與君為遠別，沙台吹帽約秋風。    <br />    <br />    塞垣花氣欲飛浮，眼底紛紛綠漸抽。悠遠山川嗟我老，急難兄弟想君愁。    <br />    舊知白日諸曹滿，試問紅燈幾客留。時節只應無意思，亦如何路判春休。    <br />    <br />    <b>     <font color=\"#FF6600\">寄吳氏女子</font>    </b>    <br />    伯姬不見我，乃今始七齡。家書無虛月，豈異常歸寧。    <br />    汝夫綴卿官，汝兒亦搢綎。兒已受師學，出藍而更青。    <br />    女復知女功，婉嫕有典刑。自吾捨汝東，中父繼在廷。    <br />    小父數往來，吉音汝每聆。既嫁可願懷，孰知汝所丁。    <br />    而吾與汝母，湯熨幸小停。丘園祿一品，吏卒給使令。    <br />    膏粱以晚食，安步而車軿。山泉皋壤間，適志多所經。    <br />    汝何思而憂，書每說涕零。吾廬所封殖，歲久愈華菁。    <br />    豈特茂松竹，梧楸亦冥冥。芰荷美花實，瀰漫爭溝涇。    <br />    諸孫肯來遊，誰謂川無舲。姑示汝我詩，知嘉此林垌。    <br />    末有擬寒山，覺汝耳目熒。因之授汝季，季也亦淑靈。    <br />    <br />    <b>     <font color=\"#FF6600\">寄吳氏女子</font>    </b>    <br />    夢想平生在一丘，暮年方此得優遊。江湖相忘真魚樂，怪汝長謠特地愁。    <br />    <br />    <b>     <font color=\"#FF6600\">寄吳正仲卻蒙馬行之都官梅聖俞太博和寄依韻酬之</font>    </b>    <br />    山水玄暉去後空，騷人還向此間窮。小詩聊與論孤憤，大句安知辱兩雄。    <br />    秦甲久愁荊劍利，趙兵今窘漢旗紅。背城不敢收餘燼，馬首翩翩只欲東。    <br />    <br />    <b>     <font color=\"#FF6600\">寄顯道</font>    </b>    <br />    舟約刀頭止歲前，故人專使手書傳。出門江口問消息，極目寒沙空渺然。    <br />    <br />    <b>     <font color=\"#FF6600\">寄謝師直</font>    </b>    <br />    湖海三年隔，相逢塞路中。黃金酌卯酒，白髮對春風。    <br />    所願乖平日，何知即老翁。悠悠越溪水，好在釣魚筒。    <br />    <br />    <b>     <font color=\"#FF6600\">寄楊德逢</font>    </b>    <br />    山樊老憚暑，獨寤無所適。湖陰宛在眼，曠若千里隔。    <br />    遙聞青秧底，復作龜兆坼。占歲以知子，將勤而後食。    <br />    穿溝取西港，此計當未獲。翛翛兩龍骨，豈得長掛壁。    <br />    晤言久不嗣，作苦何時息。炎天不可觸，悵望新舂白。    <br />    <br />    <b>     <font color=\"#FF6600\">寄友人四首</font>    </b>    <br />    飄然羈旅尚無涯，一望西南百歎嗟。江擁涕洟流入海，風吹魂夢去還家。    <br />    平生積慘應銷骨，今日殊鄉又見花。安得此身如草樹，根株相守盡年華。    <br />    <br />    萬里書歸說我愁，知君不忘北城幽。一篇封禪才難學，三畝蓬蒿勢易求。    <br />    欲與山僧論地券，願為鄰舍事田疇。應須急作南征計，漠北風沙不可留。    <br />    <br />    水邊幽樹憶同攀，曾約移居向此間。欲語林塘迷舊徑，卻隨車馬入他山。    <br />    飛花著地容難冶，鳴鳥窺人意轉閒。物色可歌春不返，相思空復慘朱顏。    <br />    <br />    一別三年各一方，此身漂蕩只殊鄉。看沙更覺蓬萊淺，數日空驚霹靂忙。    <br />    渺渺水波低赤岸，濛濛雲氣淡扶桑。登臨舊興無多在，但有浮槎意未忘。    <br />    <br />    <b>     <font color=\"#FF6600\">寄餘溫卿</font>    </b>    <br />    雲散風流不自禁，天涯無路盍朋簪。空馳上國青泥信，誰和南山白石音。    <br />    平日離愁寬帶眼，訖春歸思滿琴心。終回一命翩翩駕，獨過稽山鍛樹陰。    <br />    <br />    <b>     <font color=\"#FF6600\">寄虞氏兄弟</font>    </b>    <br />    一身兼抱百憂虞，忽忽如狂久廢書。疇昔心期俱喪勇，此來腰疾更悉虛。    <br />    久聞陽羨安家好，自度淵明與世疏。亦有未歸溝壑日，會應相近置田廬。    <br />    <br />    <b>     <font color=\"#FF6600\">寄育王大覺禪師</font>    </b>    <br />    單已安那示入禪，草堂難望故依然。山今歲暮終岑寂，人更天寒最靜便。    <br />    隱跡亦知甘自足，憑心豈吝慰相憐。所聞不到荊門耳，人老禾新又一年。    <br />    <br />    <b>     <font color=\"#FF6600\">寄育王大覺禪師</font>    </b>    <br />    山木悲鳴水怒流，百蟲專夜思高秋。道人方丈應無夢，想復長吟擬慧休。    <br />    <br />    <b>     <font color=\"#FF6600\">寄袁州曹伯玉使君</font>    </b>    <br />    宜春城郭繞樓台，想見登臨把一杯。濕濕嶺雲生竹箘，冥冥江兩熟楊梅。    <br />    政成定入邦人詠，詩就還隨驛使來。錯莫風沙愁病眼，不知何日為君開。    <br />    <br />    <b>     <font color=\"#FF6600\">寄岳州張使君</font>    </b>    <br />    昔人寧飲建業水，共道不食武昌魚。公來建業每自如，亦復不厭武昌居。    <br />    武昌山川今可想，綠水透迤煙莽蒼。白鷗晴飛隨兩槳，岸薺茸茸映魚網。    <br />    投老留連陌上塵，思公一語何由往。    <br />    <br />    <b>     <font color=\"#FF6600\">寄曾子固</font>    </b>    <br />    吾少莫與何，愛我君為最。君名高山嶽，嵑樂嵩與泰。    <br />    低心收憃友，似不讓塵境。又如滄江水，不逆溝畎澮。    <br />    君身揭日月，遇輒破氛靄。我材特窮空，無用補倉廥。    <br />    謂宜從君久，垢污得洮汰。人生不可必，所願每顛沛。    <br />    乖離五年餘，牢落千里外。投身落俗阱，薄宦自鉗釱。    <br />    平居每自守，高論從誰丐。搖搖西南心，夢想與君會。    <br />    思君挾謙璞，願焦無良儈。窮閻抱幽憂，凶禍費禳禬。    <br />    州窮吉士少，誰可婿諸妹。仍聞病連月，醫藥誰可賴。    <br />    家貧奉養狹，誰與通貨貝。詩入刺曹公，賢者荷戈祋。    <br />    奈何遭平時，德澤盛汪濊。鸞鳳鳴且下，萬羽來翽翽。    <br />    呦呦林間鹿，爭出噬蘋藾。乃令高世士，動輒遭狼狽。    <br />    人事既難了，天理尤茫昧。聖賢多如此，自古雲無奈。    <br />    周人貴婦女，扁鵲名醫滯。今世無常勢，趨捨唯利害。    <br />    而君信斯道，不閔身窮泰。棄捐人間樂，濯耳受天籟。    <br />    諒知安肥甘，未肯顧糠糠。龍螭雖蟠屈，不慕蛇蟬蛻。    <br />    令人重感奮，意勇忘身蕞。何由日親炙，病體同砭艾。    <br />    功名未雲合，歲月尤須愒。懷思切劘效，中夜淚滂霈。    <br />    君嘗許過我，早晚治車軑。山溪雖峻惡，高眺發蒙晞。    <br />    峰巒碧參差，木樹青晻藹。桐江路尤駛，飛漿下鳴瀨。    <br />    魚村指暮火，酒捨瞻晨旆。清醪足消憂，玉鯽行可膾。    <br />    行行願無留，日夕佇傾蓋。會將見顏色，不復謀蓍蔡。    <br />    延陵古君子，議樂恥言鄶。細事豈足論，故欲論其大。    <br />    披披髮鞬櫜，檁檁見戈銳。探深犯嚴壁，破惑翻強旝。    <br />    離行步荃蘭，偶坐陰松檜。宵床連衾幬，晝食共粗糲。    <br />    茲歡何時合，清瘦見衣帶。作詩寄微誠，誠語無彩繪。    <br />    <br />    <b>     <font color=\"#FF6600\">寄曾子固</font>    </b>    <br />    斗粟猶慚報禮輕，敢嗟吾道獨難行。脫身負米將求志，戮力乘田豈為名。    <br />    高論幾為衰俗廢，壯懷難值故人傾。荒城回首山川隔，更覺秋風白髮生。    <br />    <br />    <b>     <font color=\"#FF6600\">寄贈胡先生</font>    </b>    <br />    先生天下豪傑魁，胸臆廣博天所開。文章事業望孔孟，不復睥睨蔡與崔。    <br />    十年留滯東南州，飽足藜藿安蒿萊。獨鳴道德驚此民，民之聞者源源來。    <br />    高冠大帶滿門下，奮如百蟄乘春雷。惡人沮服善者起，昔時蹻跖今騫回。    <br />    先生不試乃能爾，誠令得志如何哉。吾願聖帝營太平，補葺廊廟枝傾頹。    <br />    披旒發纊廣耳目，照徹山谷多遺材。先收先生作樑柱，以次構架桷與榱。    <br />    群臣面向帝深拱，仰戴堂陛方崔嵬。    <br />    <br />    <b>     <font color=\"#FF6600\">寄張諤招張安國金陵法曹</font>    </b>    <br />    我老願為臧丈人，君今少壯豈長貧。好須自致青冥上，可且相從寂寞濱。    <br />    深谷黃鸝嬌引子，曲碕翠碧巧藏身。尋幽觸靜還成興，何必區區九陌塵。    <br />    <br />    <b>     <font color=\"#FF6600\">寄張劍州並示女弟</font>    </b>    <br />    劍閣天梯萬里寒，春風此日白衣冠。烏辭反哺顛毛黑，鳥引思歸口血丹。    <br />    行路想君今眚瘦，相逢添我老悲酸。浮雲渺渺吹西去，每到原頭勒馬看。    <br />    <br />    <b>     <font color=\"#FF6600\">寄張氏女弟</font>    </b>    <br />    十年江海別常輕，豈料今隨寡嫂行。心折向誰論宿昔，魂來空復夢平生。    <br />    音容想像猶如昨，歲月蕭條忽已更。知汝此悲還似我，欲為西望涕先橫。    <br />    <br />    <b>     <font color=\"#FF6600\">寄張先郎中</font>    </b>    <br />    留連山水住多時，年比馮唐未覺衰。篝火尚能書細字，郵筩還肯寄新詩。    <br />    胡床月下知誰對，蠻榼花前想自隨。投老主恩聊欲報，每瞻高躅恨歸遲。    <br />    <br />    <b>     <font color=\"#FF6600\">寄張襄州</font>    </b>    <br />    襄陽州望古來雄，耆舊相傳有素風。四葉表閭唐尹氏，一門逃世漢龐公。    <br />    故家遺俗應多在，美景良辰定不空。遙憶習池寒夜月，幾人談笑伴詩翁。    <br />    <br />    <b>     <font color=\"#FF6600\">寄致政吳虞部</font>    </b>    <br />    白鷗生意在滄波，不為風塵有網羅。年抵馮唐初未半，才方疏廣豈能多。    <br />    孤清楚國知誰繼，遺愛郴人想共歌。嗟我欲歸宜未晚，雪舟乘興會相過。    <br />    <br />    <b>     <font color=\"#FF6600\">寄朱昌叔二首</font>    </b>    <br />    清江漫漫繞城流，尚憶城邊繫小舟。射虎未能隨李廣，割雞空欲戲言遊。    <br />    雲埋塞路驚塵合，霜入春風滿鬢愁。此日君書苦難得，謾多鴻雁起南洲。    <br />    <br />    西安春風花幾樹，花邊飲酒今何處。一杯塞上看黃雲，萬里寄聲無雁去。    <br />    世事紛紛洗更新，老來空得滿衣塵。青山欲買江南宅，歸去相招有此身。    <br />    <br />    <b>     <font color=\"#FF6600\">寄朱氏妹</font>    </b>    <br />    昔來高郵居，我始得朱子。從容談笑間，已足見奇偉。    <br />    行尋城陰田，坐釣渠下沚。歸來同食眠，左右皆圖史。    <br />    入視爾諸幼，歡言亦多祉。當時獨張倩，遠在廬山趾。    <br />    沈君未言昏，名已習吾耳。安知十年來，乖隔非願始。    <br />    相逢輒念遠，悲吒多於喜。今茲豈人力，所念皆聚此。    <br />    諸甥昔未有，滿眼秀而美。低徊吾親側，亦足慰勞止。    <br />    嗟予迫時恩，一傳日千里。爾舟亦已戒，五兩翩然起。    <br />    蕭蕭東南縣，望爾何時已。空知夢為魚，逆上西江水。    <br />    <br />    <b>     <font color=\"#FF6600\">賈生二首</font>    </b>    <br />    一時謀議略施行，誰道君王薄賈生。爵位自高言盡廢，古來何啻萬公卿。    <br />    <br />    漢有洛陽子，少年明是非。所論多感概，自信肯依違。    <br />    死者若可作，今人誰與歸。應須蹈東海，不但涕沾衣。    <br />    <br />    <b>     <font color=\"#FF6600\">駕自啟聖還內</font>    </b>    <br />    衣冠原廟漢家儀，羽衛親來此一時。天子當懷霜露感，都人亦歎鼓簫悲。    <br />    紛紛瑞氣隨雲漢，漠漠榮光上日旗。塵土未驚閶闔閉，綠槐空覆影參差。    <br />    <br />    <b>     <font color=\"#FF6600\">兼併</font>    </b>    <br />    三代子百姓，公私無異財。人主擅操柄，如天持斗魁。    <br />    賦予皆自我，兼併乃奸回。奸回法有誅，勢亦無自來。    <br />    後世始倒持，黔首遂難裁。秦王不知此，更築懷清台。    <br />    禮義日已偷，聖經久堙埃。法尚有存者，欲言時所咍。    <br />    俗吏不知方，掊克乃為材。俗儒不知變，兼併可無摧。    <br />    利孔至百出，小人私闔開。有司與之爭，民愈可憐哉。    <br />    <br />    <b>     <font color=\"#FF6600\">見鸚鵡戲作四句</font>    </b>    <br />    雲木何時兩翅翻，玉籠金鎖只煩冤。真須強學人間語，舉世無人解鳥言。    <br />    <br />    <b>     <font color=\"#FF6600\">見遠亭上王郎中</font>    </b>    <br />    高亭豁可望，朝暮對溪山。野色軒楹外，霞光几席間。    <br />    樹侵蒼靄沒，鳥背夕陽還。草帶平沙闊，煙籠別戍閒。    <br />    圃畦荷氣合，田徑燒痕斑。樵笛吟晴塢，漁帆出暝灣。    <br />    登臨及芳節，宴喜發朱顏。夾砌陳旌旝，褰簾進佩環。    <br />    觀風南國最，應宿紫宸班。康樂詩名舊，蕪音詎可攀。    <br />    <br />    <b>     <font color=\"#FF6600\">洊亭</font>    </b>    <br />    朝尋東郭來，西路歷洊亭。眾山若怨思，慘澹長眉青。    <br />    迸水泣幽咽，復如語丁寧。豈予久忘之，而欲我小停。    <br />    歇鞍松柏間，坐起俯軒欞。秋日幸未暮，奈何雨冥冥。    <br />    <br />    <b>     <font color=\"#FF6600\">江</font>    </b>    <br />    靈源開闢有，贏縮但相隨。逆折山能礙，奔流海與期。    <br />    泥沙拆蚌蛤，雲南暗蛟螭。欲問深何許，馮夷秖自知。    <br />    <br />    <b>     <font color=\"#FF6600\">江東召歸</font>    </b>    <br />    昨日君恩誤賜環，歸腸一夜繞鍾山。雖然眷戀明時祿，羞見琅邪有邴丹。    <br />    <br />    <b>     <font color=\"#FF6600\">江口</font>    </b>    <br />    六朝文物草連空，今古無端入望中。江上晚來堪畫處，參差煙樹五湖東。    <br />    <br />    <b>     <font color=\"#FF6600\">江鄰幾邀觀三館書畫</font>    </b>    <br />    五月秘府始曝書，一日江君來約予。世間雖有古畫筆，可往共觀臨石渠。    <br />    我時冒熱跨馬去，開廚發匣鳴鎖魚。羲獻黑跡十一卷，水玉作軸排疏疏。    <br />    最奇小楷樂毅論，永和題尾付官奴。又有四山絕品畫，戴嵩吳牛望青蕪。    <br />    李成寒林樹半枯，黃筌工妙白兔圖。不知名姓貌人物，二公對奕旁觀俱。    <br />    黃金錯鏤為投壺，粉幛復畫一病夫。後有女子執巾裾，床前紅毯平火爐。    <br />    床上二姝展氍毹，繞床屏風山有無。堂上列畫三重鋪，此幅巧甚意思殊。    <br />    孰真孰假丹青摹，世事若此還可吁。    <br />    <br />    <b>     <font color=\"#FF6600\">江梅</font>    </b>    <br />    江南歲盡多風雪，也有紅梅漏洩春。顏色凌寒終慘澹，不應搖落始愁人。    <br />    <br />    <b>     <font color=\"#FF6600\">江南</font>    </b>    <br />    江南春起柂，秋至尚波濤。問捨才能定，呼舟已復操。    <br />    行歌付浩蕩，歸夢得蕭騷。冉冉欲何補，紛紛為此勞。    <br />    <br />    <b>     <font color=\"#FF6600\">江寧府園示元度</font>    </b>    <br />    畫船南北水遙通，日暮幅巾篁竹中。行到月台逢翠碧，背人飛過子城東。    <br />    <br />    <b>     <font color=\"#FF6600\">江寧夾口五首</font>    </b>    <br />    鍾山咫尺被雲埋，何況南樓與北齋。昨夜月明江上夢，逆隨潮水到秦淮。    <br />    <br />    日西江口落征帆，卻望城樓淚滿衫。從此夢歸無別路，破頭山北北山南。    <br />    <br />    茅屋滄洲一酒旗，午煙孤起隔林炊。江清日暖蘆花轉，只似春風柳絮時。    <br />    <br />    月墮浮雲水捲空，滄洲夜泝五更風。北山草木何由見，夢盡青燈展轉中。    <br />    <br />    落帆江口月黃昏，小店無燈欲閉門。側出岸沙楓半死，繫船應有去年痕。    <br />    <br />    <b>     <font color=\"#FF6600\">江上五首</font>    </b>    <br />    江北秋陰一半開，晚雲含雨卻低回。青山繚繞疑無路。忽見千帆隱映來。    <br />    <br />    村落家家有濁醪，青旗招客解祗禂。春風似補林塘破，野水遙連草樹高。    <br />    寄食舟車隨處弊，行歌天地此身勞。遲回自負平生意，豈是明時惜一毛。    <br />    <br />    江水漾西風，江花脫晚紅。離情被橫笛，吹過亂山東。    <br />    <br />    潮連風浩蕩，沙引客淹留。落日更清坐，空江無近舟。    <br />    共看蒹葦宅，聊即稻梁謀。未敢嗟艱食，凶年半九州。    <br />    <br />    書自江邊使，鄉鄰病侔稠。何言萬里客，更作百身憂。    <br />    補敗今誰恤，趨生我自羞。西南雙病眼，落日倚扁舟。    <br />    <br />    <b>     <font color=\"#FF6600\">江亭晚眺</font>    </b>    <br />    日下崦嵫外，秋生沆碭閒。清江無限好，白鳥不勝閒。    <br />    雨過雲收嶺，天空月上灣。歸鞍侵調角，回首六朝山。    <br />    <br />    <b>     <font color=\"#FF6600\">江雨</font>    </b>    <br />    冥冥江雨濕黃昏，天入滄洲漫不分。北澗欲通南澗水，南山正繞北山雲。    <br />    <br />    <b>     <font color=\"#FF6600\">將次洺州憩漳上</font>    </b>    <br />    漠漠春風裡，茸茸綠未齊。平田鴉散啄，深樹馬迎嘶。    <br />    地入河流曲，天隨日去低。高城已在眼，聊復解輕齎。    <br />    <br />    <b>     <font color=\"#FF6600\">將次相州</font>    </b>    <br />    青山如浪入漳州，銅雀台西八九丘。螻蟻往還空壟畝，騏驎埋沒幾春秋。    <br />    功名蓋世知誰是，氣力回天到此休。何必地中餘故物，魏公諸子分衣裘。    <br />    <br />    <b>     <font color=\"#FF6600\">將次鎮南</font>    </b>    <br />    豫章江南朔風驚，浩蕩帆船破浪行。目送家山無幾許，千年空想蟪蛄聲。    <br />    <br />    <b>     <font color=\"#FF6600\">將赴南徐任遊茅山有作</font>    </b>    <br />    丹陽太守意如何，先謁茅卿始下車。展節事君三黜後，收心奉道五旬餘。    <br />    回尋靈藥逢芝圃，欲叩真關借玉書。不用從人問通塞，天教吏隱接仙居。    <br />    <br />    <b>     <font color=\"#FF6600\">將母</font>    </b>    <br />    將母邗溝上，留家白紵陰。月明聞杜宇，南北總關心。    <br />    <br />    <b>     <font color=\"#FF6600\">將至丹陽寄表民</font>    </b>    <br />    曉馬駸駸路阻修，春風漠漠上衣裘。三年銜恤空餘息，一日忘形願少留。    <br />    末路悲歡隨俯仰，此生身世信沉浮。寄聲德操家人道，炊黍吾今且暫休。    <br />    <br />    <b>     <font color=\"#FF6600\">蔣山手種松</font>    </b>    <br />    青青石上歲寒枝，一寸巖前手自移。聞道近來高數尺，此身蒲柳故應衰。    <br />    <br />    <b>     <font color=\"#FF6600\">郊行</font>    </b>    <br />    柔桑采盡綠陰稀，蘆箔蠶成密繭肥。聊向村家問風俗，如何勤苦尚凶饑。    <br />    <br />    <b>     <font color=\"#FF6600\">結屋山澗曲</font>    </b>    <br />    結屋山澗曲，掛瓢秋樹顛。鳴不中律呂，時時驚我眠。    <br />    吾兒亦惡聒，肋力事棄捐。止我為爾歌，不如恣其然。    <br />    狂風動地至，萬竅各啾喧。一瓢雖易除，豈在有無間。    <br />    皪皪山下石，泠泠手中弦。臨流寫所愛，坐聽坐窮年。    <br />    <br />    <b>     <font color=\"#FF6600\">解使事泊棠陰時三弟皆在京師二首</font>    </b>    <br />    始吾泊棠陰，三子不在舟。今當捨之去，三子還遠遊。    <br />    茫然千里水，今見荻花洲。俛仰換春冬，紛紛空百憂。    <br />    懷哉山川異，往矣霰雪稠。登高一涕泗，寄此寒江流。    <br />    <br />    泊船棠陰下，漢水清且淺。回首望孤城，浮雲一何緬。    <br />    久留非吾意，欲去猶繾綣。馳心故人側，一望三四反。    <br />    蕭蕭東堂竹，異日留息偃。無恩被南國，疑此行當翦。    <br />    <br />    <b>     <font color=\"#FF6600\">疥</font>    </b>    <br />    浮陽燥欲出，陰濕與之戰。燥濕相留連，蟲出乃投間。    <br />    搔膚血至股，解衣燎爐炭。方其愜心時，更自無可患。    <br />    呼醫急治之，莫惜千金散。有樂即有苦，愜心非所願。    <br />    <br />    <b>     <font color=\"#FF6600\">今日非昨日</font>    </b>    <br />    今日非昨日，昨日已可思。明日異今日，如何能勿悲。    <br />    當門五六樹，上有蟬鳴枝。朝聽尚壯急，暮聞已衰遲。    <br />    仰看青青葉，亦復少華滋。萬物同一氣，固知當爾為。    <br />    我友南山居，笑談解人頤。分我秋柏實，問言歸何時。    <br />    衣冠污窮塵，苟得猶苦饑。低徊歲已晚，恐負平生期。    <br />    <br />    <b>     <font color=\"#FF6600\">金陵</font>    </b>    <br />    金陵陳跡老莓苔，南北遊人自往來。最憶春風石城塢，家家桃杏過牆開。    <br />    <br />    <b>     <font color=\"#FF6600\">金陵報恩大師西尚方丈二首</font>    </b>    <br />    簷花映日午風薰，時有黃鸝隔竹聞。香炮一爐春睡足，上方車馬正紛紛。    <br />    <br />    蕭蕭出屋千竿玉，靄靄當窗一炷雲。心力長年人事外，種花移石尚慇勤。    <br />    <br />    <b>     <font color=\"#FF6600\">金陵懷古四首</font>    </b>    <br />    六代豪華空處所，金陵王氣黯然收。煙濃草遠望不盡，物換星移度幾秋。    <br />    至竟江山誰是主，卻因歌舞破除休。我來不見當時事，上盡重城更上樓。    <br />    <br />    霸祖孤身取二江，子孫多以百城降。豪華盡出成功後，逸樂安知與禍雙。    <br />    東府舊基留佛剎，後庭餘唱落船窗。黍離麥秀從來事，且置興亡近酒缸。    <br />    <br />    天兵南下此橋江，敵國當時指顧降。山水雄豪空復在，君王神武自難雙。    <br />    留連落日頻回首，想像餘墟獨倚窗。卻怪夏陽才一葦，漢家何事費罌岳。    <br />    <br />    地勢東回萬里江，雲間天闕古來雙。兵纏四海英雄得，聖出中原次第降。    <br />    山水寂寥埋王氣，風煙蕭颯滿僧窗。廢陵壞塚空冠劍，誰復沾纓酹一缸。    <br />    <br />    憶昨天兵下蜀江，將軍談笑士爭降。黃旗已盡年三百，紫氣空收劍一雙。    <br />    破堞自生新草木，廢宮誰識舊軒窗。不須搔首尋遺事，且倒花前白玉缸。    <br />    <br />    <b>     <font color=\"#FF6600\">金陵即事三首</font>    </b>    <br />    水際柴門一半開，小橋分路入青苔。背人照影無窮柳，隔屋吹香並是梅。    <br />    <br />    結綺臨春歌舞地，荒蹊狹巷兩三家。東風漫漫吹桃李，非復當時仗外花。    <br />    <br />    昏黑投林曉更驚，背人相喚百般鳴。柴門長閉春風暖，事外還能見鳥情。    <br />    <br />    <b>     <font color=\"#FF6600\">金陵郡齋</font>    </b>    <br />    談經投老拚悠悠，為吏文書了即休。深炷爐煙閉齋合，臥聽簷雨瀉高秋。    <br />    <br />    <b>     <font color=\"#FF6600\">金明池</font>    </b>    <br />    宜秋西望碧參差，憶看鄉人禊飲時。斜倚水開花有思，緩隨風轉柳如癡。    <br />    青天白日春常好，綠髮朱顏老自悲。跋馬臥堪塵滿眼，夕陽偷理釣魚絲。    <br />    <br />    <b>     <font color=\"#FF6600\">金山四首</font>    </b>    <br />    怪秘陰靈與護持，重丹復碧煥參差。滄江見底應無日，萬丈孤根世不知。    <br />    <br />    北楫南檣泊四垂，共憐金碧爛參差。孤根萬丈滄波底，除卻蛟龍世不知。    <br />    <br />    波瀾蕩沃乾坤大，氣象包藏水石閒。只有此中宜曠望，誰令天作海門山。    <br />    <br />    天日蒼茫海氣深，一船西去此登臨。丹樓碧閣皆時事，只有江山古到今。    <br />    <br />    <b>     <font color=\"#FF6600\">金山寺二首</font>    </b>    <br />    重經高處寺，一與白雲親。樹木有春意，江山如故人。    <br />    幽軒含氣象，偏影落風塵。日暮臨歸去，徘徊欲損神。    <br />    <br />    招提憑高岡，四面斷行旅。勝地猶在險，浮梁裊相拄。    <br />    大江當我前，颭灩翠綃舞。通流與廚會，甘美勝牛乳。    <br />    扣欄出黿鼉，幽姿可時睹。夜深殿突兀，太微凝帝宇。    <br />    壁立兩崖對，迢迢隔雲雨。天多剩得月，月落聞津鼓。    <br />    夜風一何暄，大舶夾雙櫓。顛沉在須臾，我自楫迎汝。    <br />    始知像教力，但度無所苦。憶昨狼狽初，只見石與土。    <br />    榮華一朝盡，土梗空俯僂。人事隨轉燭，蒼茫竟誰主。    <br />    咄嗟檀施開，繡楹盤萬礎。高閣切星辰，新秋照牛女。    <br />    湯休起我病，轉上青天去。攝身凌蒼霞，同憑朱欄語。    <br />    我歌爾其聆，幽憤得一吐。誰言張處士，雄筆映千古。    <br />    <br />    <b>     <font color=\"#FF6600\">進字說二首</font>    </b>    <br />    正名百物自軒轅，野老何知強討論。但可與人漫醬瓿，豈能令鬼哭黃昏。    <br />    <br />    鼎湖龍去字書存，開闢神機有聖孫。湖海老臣無四目，謾將糟粕污修門。    <br />    <br />    <b>     <font color=\"#FF6600\">禁直</font>    </b>    <br />    翠木交陰覆兩簷，夜天如水碧湉湉。帝城風月看常好，人世悲哀老自添。    <br />    <br />    <b>     <font color=\"#FF6600\">禁中春寒</font>    </b>    <br />    青煙漠漠雨紛紛，水殿西廊北苑門。已著單衣猶禁火，海棠花下怯黃昏。    <br />    <br />    <b>     <font color=\"#FF6600\">京城</font>    </b>    <br />    三年衣上禁城塵，撫事怊然愧古人。明月滄波秋萬頃，扁舟長寄夢中身。    <br />    <br />    <b>     <font color=\"#FF6600\">京兆杜嬰大醇能讀書其言近莊其為人曠達而廉清自託於醫無貴賤請之輒往</font>    </b>    <br />    卒也以詩二首傷之    <br />    蕭瑟野衣巾，能忘至老貧。避囂依市井，蒙垢出埃塵。    <br />    接物工齊物，勞身恥為身。傷心宿昔地，不復見斯人。    <br />    <br />    叔度醫家子，君平卜肆翁。蕭條昨日事，彷彿古人風。    <br />    舊宅雨生菌，新阡寒轉蓬。存亡誰一問，嗟我亦窮空。    <br />    <br />    <b>     <font color=\"#FF6600\">經局感言</font>    </b>    <br />    自古能全已不才，豈論騏驥與駑駘。放歸自食情雖適，絡首猶存亦可哀。    <br />    <br />    <b>     <font color=\"#FF6600\">精衛</font>    </b>    <br />    帝子銜冤久未平，區區微意欲何成。情知木石無雲補，待見桑田幾變更。    <br />    <br />    <b>     <font color=\"#FF6600\">景福殿前柏</font>    </b>    <br />    香葉由來耐歲寒，幾經真賞駐鳴鑾。根通御水龍應蟄，枝觸宮雲鶴更盤。    <br />    怪石誤蒙三品號，老松先得大夫官。知君勁節無榮慕，寵辱紛紛一等看。    <br />    <br />    <b>     <font color=\"#FF6600\">淨相寺</font>    </b>    <br />    淨相前朝寺，荒涼二十秋。曾遊減劫壞，今遇勝緣修。    <br />    <br />    <b>     <font color=\"#FF6600\">靜照堂</font>    </b>    <br />    任公蹲會稽，海上得招提。淨觀堂新構，幽尋客屢攜。    <br />    飛簷出風雨，灑翰落虹蜺。投老黃塵陌，東看路恐迷。    <br />    <br />    <b>     <font color=\"#FF6600\">九鼎</font>    </b>    <br />    禹行掘山足百谷，蛟龍竄藏魑魅伏。心志幽妖尚覬隙，以金鑄鼎空九牧。    <br />    冶雲赤天漲為黑，寒風餘吹山拔木。鼎成聚觀變怪索，夜人行歌鬼晝哭。    <br />    功施元元後無極，三姓衛守相傳屬。弱周無人有宜出，沈之九幽拆地軸。    <br />    始皇區區求不得，坐令神奸窺邑屋。    <br />    <br />    <b>     <font color=\"#FF6600\">九井</font>    </b>    <br />    沿崖涉澗三十里，高下犖確無人耕。捫蘿挽蔦到山趾，仰見吹瀉何崢嶸。    <br />    餘聲投林欲風雨，末勢捲土猶溪阬。飛蟲凌兢走獸栗，霜雪夏落雷冬鳴。    <br />    野人往往見神物，鱗甲漠漠雲隨行。我來立久無所得，空數石上菖蒲生。    <br />    中官繫龍沉玉冊，小吏磔狗澆銀觥。地形偶爾藏險怪，天意未必司陰晴。    <br />    山川在理有崩竭，丘壑自古相虛盈。誰能保此千世後，天柱不折泉常傾。    <br />    <br />    <b>     <font color=\"#FF6600\">九日</font>    </b>    <br />    九日無歡可得追，飄然隨意歷山陂。蔣陵西井風煙慘，也有黃花一兩枝。    <br />    <br />    <b>     <font color=\"#FF6600\">九日賜宴瓊林苑作</font>    </b>    <br />    金明馳道柳參天，投老重來聽管弦。飽食太官還惜日，夕陽臨水意茫然。    <br />    <br />    <b>     <font color=\"#FF6600\">九日登東山寄昌叔</font>    </b>    <br />    城上啼烏破寂寥，思君何處坐迢嶢。應須綠酒酬黃菊，何必紅裙弄紫簫。    <br />    落木雲連秋水渡，亂山煙入夕陽橋。淵明久負東籬醉，猶分低心事折腰。    <br />    <br />    <b>     <font color=\"#FF6600\">九日隨家人遊東山遂遊東園</font>    </b>    <br />    暑往詎幾時，涼歸亦云暫。相隨東山樂，及此身無憾。    <br />    聊回清池柂，更伏荒城檻。采采黃金花，持杯為君泛。    <br />    <br />    <b>     <font color=\"#FF6600\">久雨</font>    </b>    <br />    煤炱著天無寸空，白沫上岸吹魚龍。羲和推車出不得，河伯欲取山為宮。    <br />    城門晝開眠百賈，饑孫得糟夜哺翁。老人慣事少所怪，看屋箕踞歌南風。    <br />    <br />    <b>     <font color=\"#FF6600\">句容道中</font>    </b>    <br />    荒煙寒雨暮山重，草木冥冥但有風。二十四年三往返，一身多在百憂中。    <br />    <br />    <b>     <font color=\"#FF6600\">拒霜花</font>    </b>    <br />    落盡群花獨自芳，紅英渾欲拒嚴霜。開元天子千秋節，戚里人家承露囊。    <br />    <br />    <b>     <font color=\"#FF6600\">君難託</font>    </b>    <br />    槿花朝開暮還墜，妾身與花寧獨異。憶昔相逢俱少年，兩情未許誰最先。    <br />    感君綢繆逐君去，成君家計良辛苦。人事反覆那能知，讒言入耳須臾離。    <br />    嫁時羅衣羞更著，如今始悟君難託。君難託，妾亦不忘舊時約。    <br />    <br />    <b>     <font color=\"#FF6600\">開元行</font>    </b>    <br />    君不聞開元盛天子，糾合俊傑披奸猖。幾年辛苦補四海，始得完好無疽瘡。    <br />    一朝寄託誰家子，威福顛倒那復理。那知赤子偏愁毒，只見狂胡倉卒起。    <br />    茫茫孤行西萬里，偪仄歸來竟憂死。子孫險不失故物，社稷陵夷從此始。    <br />    由來犬羊著冠坐廟堂，安得四鄙無豺狼。    <br />    <br />    <b>     <font color=\"#FF6600\">勘會賀蘭溪主</font>    </b>    <br />    賀蘭溪上幾株松，南北東西有幾峰。買得住來今幾日，尋常誰與坐從容。    <br />    <br />    <b>     <font color=\"#FF6600\">客至當飲酒二首</font>    </b>    <br />    結屋在牆陰，閉門讀詩書。懷我平生友，山水異秦吳。    <br />    杖藜出柴荊，豈無馬與車。窮通適異趣，談笑不相愉。    <br />    豈復求古人，浩蕩與之俱。客至當飲酒，日月無根株。    <br />    <br />    天提兩輪光，環我屋角走。自從紅顏時，照我至白首。    <br />    纍纍地上土，往往平生友。少年所種樹，磥砢行復朽。    <br />    古人有真意，獨在無好醜。冥冥誰與論，客至當飲酒。    <br />    <br />    <b>     <font color=\"#FF6600\">孔子</font>    </b>    <br />    聖人道大能亦博，學者所得皆秋毫。雖傳古未有孔子，蠛蠓何足知天高。    <br />    桓魋武叔不量力，欲撓一草搖蟠桃。顏回已自不可測，至死鑽仰忘身勞。    <br />    <br />    <b>     <font color=\"#FF6600\">口占示禪師</font>    </b>    <br />    去歲別南嶽，前年返泐潭。臨機一句子，今日遇同參。    <br />    <br />    <b>     <font color=\"#FF6600\">哭梅聖俞</font>    </b>    <br />    詩行於世先春秋，國風變衰始柏舟。文辭感激多所憂，律呂尚可諧鳴球。    <br />    先王澤竭士已偷，紛紛作者始可羞，其聲與節急以浮。    <br />    真人當天施再流，篤生梅公應時求。頌歌文武功業優，經奇緯麗散九州。    <br />    眾皆少銳老則不，翁獨辛苦不能休，惜無采者人名遒。    <br />    貴人憐公青兩眸，吹噓可使高岑樓，坐令隱約不見收。    <br />    空能乞錢助饋餾，疑此有物可諸幽。棲棲孔孟葬魯鄒，後始卓犖稱軻丘。    <br />    聖賢與命相楯矛，勢欲強達誠無由。詩人況又多窮愁，李杜亦不為公侯。    <br />    公窺窮厄以身投，坎軻坐老當誰尤。吁嗟豈即非善謀，虎豹雖死皮終留。    <br />    飄然載喪下陰溝，粉書軸幅懸無旒。高堂萬里哀白頭，東望使我商聲謳。    <br />    <br />    <b>     <font color=\"#FF6600\">哭張唐公</font>    </b>    <br />    堂邑山林久寂寥，屬車前日駐雞翹。冥冥獨鳳隨雲霧，南陌空聞引葬簫。    <br />    <br />    <b>     <font color=\"#FF6600\">苦雨</font>    </b>    <br />    靈場奔走尚無功，去馬來車道不通。風助亂雲陰更密，水爭高岸氣尤雄。    <br />    平時溝洫今多廢，下戶京囷久已空。肉食自嗟何所報，古人憂國願年豐。    <br />    <br />    <b>     <font color=\"#FF6600\">窺園</font>    </b>    <br />    杖策窺園日數巡，攀花弄草興常新。董生只被公羊惑，肯信捐書一語真。    <br />    <br />    <b>     <font color=\"#FF6600\">昆山慧聚寺次孟郊韻</font>    </b>    <br />    僧蹊蟠青蒼，莓苔上秋床。露翰饑更清，風蔦遠亦泉。    <br />    掃石出古色，洗松納空光。久遊不忍還，迫迮冠蓋場。    <br />    <br />    <b>     <font color=\"#FF6600\">昆山慧聚寺次張祜韻</font>    </b>    <br />    峰嶺互出沒，江湖相吐吞。園林浮海角，台殿擁山根。    <br />    百里見漁艇，萬家藏水村。地偏來客少，幽興秪桑門。    <br />    <br />    <b>     <font color=\"#FF6600\">臘享</font>    </b>    <br />    明星慘澹月參差，萬竅含風各自悲。人散廟門燈火盡，卻尋殘夢獨多時。    <br />    <br />    <b>     <font color=\"#FF6600\">老景</font>    </b>    <br />    老景春可惜，無花可留得。繞屋褚先生，蕭蕭何所直。    <br />    每嫌柳渾青，追悵李太白。多謝安石榴，向人紅蕊拆。    <br />    <br />    <b>     <font color=\"#FF6600\">老人行</font>    </b>    <br />    老人低心逐年少，年少還為老人調。兩家挾詐自相欺，四海傷真誰復誚。    <br />    翻手作雲覆手雨，當面輸心背面笑。古來人事已如此，今日何須論久要。    <br />    <br />    <b>     <font color=\"#FF6600\">老樹</font>    </b>    <br />    去年北風吹瓦裂，牆頭老樹凍欲折。蒼葉蔽屈忽扶疏，野禽從此相與居。    <br />    禽鳴無時不可數，雌雄各自應律呂。我床撥書當午眠，能驚我眠聒我語。    <br />    古詩鳥鳴山更幽，我念不若鳴聲收。但憂此物一朝去，狂風還來欺老樹。    <br />    <br />    <b>     <font color=\"#FF6600\">老嫌</font>    </b>    <br />    老嫌智巧累形軀，欲就田翁學破除。百歲用癡能幾許，救吾黥劓可無餘。    <br />    <br />    <b>     <font color=\"#FF6600\">離北山寄平甫</font>    </b>    <br />    日月沄沄與水爭，披襟照見髮華驚。少年憂患傷豪氣，老去經綸誤半生。    <br />    休向朝廷論一鶚，只知田里守三荊。清溪幾曲春風好，已約歸時載酒行。    <br />    <br />    <b>     <font color=\"#FF6600\">離蔣山</font>    </b>    <br />    出谷頻回首，逢人更斷腸。桐鄉豈愛我，我自愛桐鄉。    <br />    <br />    <b>     <font color=\"#FF6600\">離升州作二首</font>    </b>    <br />    殘菊冥冥風更吹，雨如梅子欲黃時。相看握手總無語，愁滿眼前心自知。    <br />    <br />    相看不忍發，慘澹暮潮平。語罷更攜手，月明州渚生。    <br />    <br />    <b>     <font color=\"#FF6600\">離鄞至菁江東望</font>    </b>    <br />    村落蕭條夜氣生，側身東望一傷情。丹樓碧閣無處所，只有溪山相照明。    <br />    <br />    <b>     <font color=\"#FF6600\">驪山</font>    </b>    <br />    六籍燃除士不磨，驪山如此盜兵何。五陵珠玉歸人世，卻為詩書發冢多。    <br />    <br />    <b>     <font color=\"#FF6600\">李花</font>    </b>    <br />    朝摘桃花紅破萼，莫摘李花繁滿枝。客心浩蕩東風急，把酒看花能幾時。    <br />    <br />    <b>     <font color=\"#FF6600\">李君昆弟訪別長蘆玉淮陰追寄</font>    </b>    <br />    怒水憑風雪壟高，亂流追我只魚舠。忽看淮月臨寒食，想映江春聽伯勞。    <br />    道義當成麟一角，文章已禿兔千毫。後生可畏吾知子，南北何時見兩髦。    <br />    <br />    <b>     <font color=\"#FF6600\">李氏沅江書堂</font>    </b>    <br />    沅江水有梁與罾，沅田樹桑可蠶耕。君於其間恥射利，獨岸清泚留朱甍。    <br />    詩書當前日開闔，冠帶滿坐相逢迎。勉求高論出施設，無以私智為公卿。    <br />    <br />    <b>     <font color=\"#FF6600\">李璋下第</font>    </b>    <br />    浩蕩宮門白日開，君王高拱試群材。學如吾子何憂失，命屬天公不可猜。    <br />    意氣未直輕感慨，文章尤忌數悲哀。男兒獨患無名爾，將相誰云有種哉。    <br />    <br />    <b>     <font color=\"#FF6600\">麗澤門</font>    </b>    <br />    麗澤門西日未俄，水明沙淨捲纖羅。綠瓊洲渚青瑤嶂，付與詩工敢琢磨。    <br />    <br />    <b>     <font color=\"#FF6600\">梁王吹台</font>    </b>    <br />    繁台繁姓人，埋滅為蒿蓬。況乃漢驕子，魂遊誰肯逢。    <br />    緬思當盛時，警蹕在虛空。蛾眉倚高寒，環珮吹玲瓏。    <br />    大梁千萬家，回首雲濛濛。仰不見王處，雲間指青紅。    <br />    賓客有司馬，鄒枚避其鋒。灑筆飛鳥上，為王賦雌雄。    <br />    借今此不傳，楚辭擅無窮。空餘一丘土，千載播悲風。    <br />    <br />    <b>     <font color=\"#FF6600\">兩馬齒俱壯</font>    </b>    <br />    兩馬齒俱壯，自驕千里材。生姿何軒軒，或是龍之媒。    <br />    一馬立長衢，顧影方徘徊。一馬裂銜轡，奔嘶逸風雷。    <br />    立豈飽芻豆，戀棧常思回。奔豈欲野齕，久羈羨駑駘。    <br />    兩馬不同調，各為世所猜。問之不能言。使我心悠哉。    <br />    <br />    <b>     <font color=\"#FF6600\">兩山間</font>    </b>    <br />    自予營北渚，數至兩山間。臨路愛山好，出山愁路難。    <br />    山花如水淨，山鳥與雲閒。我欲拋山去，山仍勸我還。    <br />    祗應身後塚，亦是眼中山。且復依山住，歸鞍未可攀。    <br />    <br />    <b>     <font color=\"#FF6600\">兩生</font>    </b>    <br />    兩生才器亦超群，黑白何勞強自分。好與騎奴同一處，此時俱事衛將軍。    <br />    <br />    <b>     <font color=\"#FF6600\">聊行</font>    </b>    <br />    聊行弄芳草，獨坐隱團蒲。問客茅簷日，君家有此無。    <br />    <br />    <b>     <font color=\"#FF6600\">蓼蟲</font>    </b>    <br />    蓼蟲事業無餘習，芻狗文章不更陳。隱几自憐居喪我，倨堂誰覺似非人。    <br />    難堪藏室稱中士，祗合箕山作外臣。尚有少緣灰未死，欲持新句惱比鄰。    <br />    <br />    <b>     <font color=\"#FF6600\">獵較詩</font>    </b>    <br />    獵較獵較，誰禽我有。國人之惏，君子所醜。    <br />    獵較獵較，祭佔其祥。國人之序，君子何傷。    <br />    <br />    <b>     <font color=\"#FF6600\">臨津</font>    </b>    <br />    臨津艷艷花千樹，夾徑斜斜柳數行。卻憶金明池上路，紅裙爭自綠衣郎。    <br />    <br />    <b>     <font color=\"#FF6600\">臨吳亭作</font>    </b>    <br />    補穿葺漏僅區區，志義殊嗟士大夫。欲致太平非一日，謾勞使者報新書。    <br />    <br />    <b>     <font color=\"#FF6600\">靈山</font>    </b>    <br />    靈山寧與心為仇，斤斧侵凌自不休。水玉比來聞長價，市人無數起相讎。    <br />    <br />    <b>     <font color=\"#FF6600\">靈山寺</font>    </b>    <br />    靈山名誰自，波濤截孤峰。何夫佛子住，四面憑危空。    <br />    折椽與裂瓦，委棄填西東。庫廊行抑首，居者莽誰容。    <br />    吾舟維其側，落日生秋風。瞰崖聊寄目，萬物極纖穠。    <br />    震盪江海思，洗滌堙郁中。胡為嬉遊人，過此無留蹤。    <br />    景豈龍遊殊，盛衰浩無窮。吾聞世所好，樓殿浮青紅。    <br />    那知山水樂，豈在豪華宮。世好幻變爾，感激難為工。    <br />    <br />    <b>     <font color=\"#FF6600\">嶺零</font>    </b>    <br />    嶺雲合處小盤桓，人得敷衾馬解鞍。寒莢著天榆歷歷，淨華浮海桂團團。    <br />    交遊渙散淵明喜，吏卒蕭條叔夜寬。方丈老翁無一髮，更知來不為皮冠。    <br />    <br />    <b>     <font color=\"#FF6600\">留題曲親盆山</font>    </b>    <br />    巧與天成未覺殊，國工施手豈須臾。根連滄海蓬萊闊，勢壓黃河砥柱孤。    <br />    坐上煙嵐生紫翠，影中樓閣見青朱。為山觀水皆良喻，誰向君家識所趨。    <br />    <br />    <b>     <font color=\"#FF6600\">留題微之廨中清輝閣</font>    </b>    <br />    故人名字在瀛洲，邂逅低徊向此留。鷗鳥一雙隨坐嘯，荷花十丈對冥搜。    <br />    水涵樽俎清如洗，山染衣巾翠欲流。宣室應疑鬼神事，知君能復幾來遊。    <br />    <br />    <b>     <font color=\"#FF6600\">六年</font>    </b>    <br />    六年湖海老侵尋，千里歸來一寸心。西望國門搔短髮，九天宮闕五雲深。    <br />    <br />    <b>     <font color=\"#FF6600\">龍泉寺石井二首</font>    </b>    <br />    山腰石有千年潤，海眼泉無一日乾。天下蒼生待霖雨，不知龍向此中蟠。    <br />    <br />    人傳湫水未嘗枯，滿底蒼苔亂髮粗。四海旱多霖雨少，此中端有臥龍無。    <br />    <br />    <b>     <font color=\"#FF6600\">隴東西二首</font>    </b>    <br />    隴東流水向東流，不肯相隨過隴頭。祗有月明西海上，伴人征戍替人愁。    <br />    <br />    隴西流水向西流，自古相傳到此愁。添卻征人無限淚，怪來嗚咽已千秋。    <br />    <br />    <b>     <font color=\"#FF6600\">樓上</font>    </b>    <br />    蕩漾舟中客，徘徊樓上人。滄波浩無主，兩槳邈難親。    <br />    <br />    <b>     <font color=\"#FF6600\">樓上望湖</font>    </b>    <br />    樓上人腸渴欲枯，樓前終日望平湖。無舟得入滄浪去，為問漁人得意無。    <br />    <br />    <b>     <font color=\"#FF6600\">露坐</font>    </b>    <br />    露坐看溝月，飄然風度荷。珠跳散作點，金湧合成波。    <br />    老失芳歲易，靜知良夜多。陵秋久不寐，吾樂豈絃歌。    <br />    <br />    <b>     <font color=\"#FF6600\">陸忠州</font>    </b>    <br />    虞人以士招，御者與射比。當時尚羞為，況乃天下士。    <br />    英英陸忠州，學問輔明智。低徊得坎坷，勳業終不遂。    <br />    <br />    <b>     <font color=\"#FF6600\">驢二首</font>    </b>    <br />    力侔龍象或難堪，唇比仙人亦未慚。臨路長鳴有真意，盤山弟子久同參。    <br />    <br />    雖得康莊亦好還，每逢溝漸便知難。由來此物非他物，莫道何曾似仰山。    <br />    <br />    <b>     <font color=\"#FF6600\">落星寺</font>    </b>    <br />    崒雲台殿起崔嵬，萬里長江一酒杯。坐見山川吞日月，杳無車馬送塵埃。    <br />    雁飛雲路聲低過，客近天門夢易回。勝概唯詩可收拾，不才羞作等閒來。    <br />    <br />    <b>     <font color=\"#FF6600\">馬斃</font>    </b>    <br />    恩寬一老寄松筠，晏臥東窗度幾春。天廄賜駒龍化去，謾容小蹇載閒身。    <br />    <br />    <b>     <font color=\"#FF6600\">馬      <a target=\"_blank\" href=\"http://140.111.1.40/yitic/frc/frc07367.htm\">●</a>大夫挽辭     </font>    </b>    <br />    冠蓋青門道，知君自少時。從容他日喜，奄忽暮年悲。    <br />    江月明丹旐，湖風冷繐帷。音容雖可想，材力竟何施。    <br />    <br />    <b>     <font color=\"#FF6600\">馬上轉韻</font>    </b>    <br />    三月楊花迷眼白，四月柳條空老碧。年光如水盡東流，風物看看又到秋。    <br />    人世百年能幾許，何須慼慼長辛苦。富貴功名自有時，簞瓢捽茹亦山雌。    <br />    <br />    <b>     <font color=\"#FF6600\">霾風</font>    </b>    <br />    霾風攜萬物，暴雨膏九州。卉花何其多，天闕亦已稠。    <br />    白日不照見，乾坤莽悲愁。時也獨奈何，我歌無有求。    <br />    <br />    <b>     <font color=\"#FF6600\">謾成</font>    </b>    <br />    清時無路取封侯，病臥牛衣已數秋。日月不膠時易失，感今懷昔使人愁。    <br />    <br />    <b>     <font color=\"#FF6600\">梅花二首</font>    </b>    <br />    牆角數枝梅，凌寒獨自開。遙知不是雪，為有暗香來。    <br />    <br />    白玉堂前一樹梅，為誰零落為誰開。唯有春風最相惜，一年一度一歸來。    <br />    <br />    <b>     <font color=\"#FF6600\">每見王太丞邑事甚冗而剸劇之暇猶能過訪山館兼出佳篇為贈仲歎才力因成小詩</font>    </b>    <br />    我看繁訟頻搔首，君富才明見亦常。尚有閒襟尋水石，更留佳句似池塘。    <br />    松苗地合分高下，鳧鶴天教有短長。徐上青雲猶未晚，可無音問及滄浪。    <br />    <br />    <b>     <font color=\"#FF6600\">美玉</font>    </b>    <br />    美玉小瑕疵，國工猶珍之。大賢小玷缺，良交豈其絕。    <br />    小缺可以補，小瑕可以磨。不補亦不磨，人為奈爾何。    <br />    <br />    <b>     <font color=\"#FF6600\">蒙城清燕堂</font>    </b>    <br />    清燕新碑得自蒙，行吟如到此堂中。吏無田甲當時氣，民有莊周後世風。    <br />    庭下早知閒木索，坐間遙想御絲桐。飄然一往何時得，俛仰塵沙欲作翁。    <br />    <br />    <b>     <font color=\"#FF6600\">蒙亭</font>    </b>    <br />    隱者委所逢，在物無不足。山林與城市，語道歸一轂。    <br />    詩人論鉅細，此指尚局束。頗知區區者，自屏忍所欲。    <br />    孰識古之人，超然遺耳目。豈於喧與靜，趣捨有偏獨。    <br />    命亭今何為，似乃畏驚俗。至意不標揭，小名聊自屬。    <br />    夏風簷楹寒，冬雪窗戶燠。春樊亂梅柳，秋徑深松菊。    <br />    壺觴日笑傲，裙屣相追逐。此樂已難言，持琴作新曲。    <br />    <br />    <b>     <font color=\"#FF6600\">孟子</font>    </b>    <br />    沉魄浮魂不可招，遺編一讀想風標。何妨舉世嫌迂闊，故有斯人慰寂寥。    <br />    <br />    <b>     <font color=\"#FF6600\">夢二首</font>    </b>    <br />    黃粱欲熟且留連，漫道春歸莫悵然。蝴蝶豈能知夢事，蘧蘧飛墮晚花前。    <br />    <br />    知世如夢無所求，無所求心普空寂。還似夢中隨夢境，成就河沙夢功德。    <br />    <br />    <b>     <font color=\"#FF6600\">夢長</font>    </b>    <br />    夢長隨永漏，吟苦雜疏鐘。動蓋荷風勁，沾裳菊露濃。    <br />    <br />    <b>     <font color=\"#FF6600\">夢黃吉甫</font>    </b>    <br />    夢傳失之妄，晝冀見而想。豈伊不可懷，而使我心往。    <br />    山林老顛眴，數日占黃壤。舟輿來何遲，北望屢戃怳。    <br />    西城薺花時，落魄隨兩槳。歲晚洲渚淨，水消煙渺莽。    <br />    躊躕壁上字，期我無乃迋。    <br />    <br />    <b>     <font color=\"#FF6600\">夢張劍州</font>    </b>    <br />    萬里憐君蜀道歸，相逢似喜語還悲。江淮別業依前處，日月新阡卜幾時。    <br />    自說曲阿猶未穩，即尋湓水去猶疑。茫然卻是陳橋夢，昨日春風馬上思。    <br />    <br />    <b>     <font color=\"#FF6600\">夢中作</font>    </b>    <br />    青門道北雲為屋，大壚貯酒千萬斛。獨龍注雨如車軸，不畏不售畏不續。    <br />    <br />    <b>     <font color=\"#FF6600\">愍儒坑</font>    </b>    <br />    智力區區不為身，欲將何力助強秦。只應埋沒千秋後，更足詩書發冢人。    <br />    <br />    <b>     <font color=\"#FF6600\">明妃曲二首</font>    </b>    <br />    我本漢家子，早入深宮裡。遠嫁單于國，惟悴無復理。    <br />    穹廬為室旃為牆，胡塵暗天道路長。去住彼此無消息，明明漢月空相識。    <br />    死生難有卻回身，不忍回看舊寫真。玉顏不是黃金少，愛把丹青錯畫人。    <br />    朝為漢宮妃，暮作胡地妾。獨留青塚向黃昏，顏色如花命如葉。    <br />    <br />    明妃初出漢宮時，淚濕春風鬢腳垂。低徊顧影無顏色，尚得君王不自持。    <br />    歸來卻怪丹青手，入眼平生幾曾有。意態由來畫不成，當時枉殺毛延壽。    <br />    一去心知更不歸，可憐著盡漢宮衣。寄聲欲問塞南事，只有年年鴻雁飛。    <br />    家人萬里傳消息，好在氈城莫相憶。    <br />    君不見咫尺長門閉阿嬌，人生失意無南北。    <br />    明妃初嫁與胡兒，氈車百兩皆胡姬。含情欲說獨無處，傳與琵琶心自知。    <br />    黃金捍撥春風手，彈看飛鴻勸胡酒。漢宮侍女暗垂淚，沙上行人卻回首。    <br />    漢恩自淺胡自深，人生樂在相知心。可憐青塚已蕪沒，尚有哀弦留至今。    <br />    <br />    <b>     <font color=\"#FF6600\">明堂樂章二首</font>    </b>    <br />    穆穆在堂，肅肅在庭。於顯辟公，來相思成。    <br />    神既歆止，有聞惟馨。錫我休嘉，燕及群生。    <br />    <br />    有奕明堂，萬方時會。宗予聖考，作帝之配。    <br />    樂酌虞曲，禮從周制。厘事既成，於皇來塈。    <br />    <br />    <b>     <font color=\"#FF6600\">明州錢君倚眾樂亭</font>    </b>    <br />    使君幕府開東部，名高海曲人知慕。艤船談笑政即成，洗滌山川作嘉趣。    <br />    平泉浩蕩銀河注，想見明星弄機杼。載沙築成天上路，投虹為橋取孤嶼。    <br />    掃除荊棘水中央，碧瓦朱甍隨指顧。春風滿城金版舫，來看置酒新亭上。    <br />    百女吹笙彩鳳悲，一夫伐鼓靈鼉壯。安期羨門相與遊，方丈蓬萊不更求。    <br />    酒酣忽跨鯨魚去，陳跡空令此地留。    <br />    <br />    <b>     <font color=\"#FF6600\">秣陵道中口佔二首</font>    </b>    <br />    經世才難就，田園路欲迷。殷懃將白髮，下馬照青溪。    <br />    <br />    歲熟田家樂，秋風客自悲。茫茫曲城路，歸馬日斜時。    <br />    <br />    <b>     <font color=\"#FF6600\">莫溪驛</font>    </b>    <br />    缺月昏昏漏未央，一燈明滅照秋床。病身最覺風露早，歸夢不知山水長。    <br />    坐感歲時歌慷慨，起看天地色淒涼。鳴蟬更亂行人耳，正抱疏桐葉半黃。    <br />    <br />    <b>     <font color=\"#FF6600\">莫疑</font>    </b>    <br />    莫疑禪伯未知禪，莫笑仙翁不學仙。靈骨肯傳黃蘗燼，真心自放赤松煙。    <br />    蓮華世界何關汝，楮葉工夫浪費年。露鶴聲中江月白，一燈岑寂擁書眠。    <br />    <br />    <b>     <font color=\"#FF6600\">默默</font>    </b>    <br />    默默長年有所思，世間談笑強追隨。蒼髯欲出朱顏謝，更覺求田問捨遲。    <br />    <br />    <b>     <font color=\"#FF6600\">木芙蓉</font>    </b>    <br />    水邊無數木芙蓉，露染燕脂色未濃。正似美人初醉著，強抬青鏡欲妝慵。    <br />    <br />    <b>     <font color=\"#FF6600\">木末</font>    </b>    <br />    木末北山煙冉冉，草根南澗水泠泠。繰成白雪桑重綠，割盡黃雲稻正青。    <br />    <br />    <b>     <font color=\"#FF6600\">暮春四首</font>    </b>    <br />    芙蕖的歷抽新葉，苜蓿欄杆放晚花。白下門東春已老，莫鳴楊柳可藏鴉。    <br />    <br />    無限殘紅著地飛，溪頭煙樹翠相圍。楊花獨得東風意，相逐晴空去不歸。    <br />    <br />    北山吹雨送殘春，南澗朝來綠映人。昨日杏花渾不見，故應隨水到江濱。    <br />    <br />    春期行晼晚，春意剩芳菲。曲水應修禊，披香未試衣。    <br />    雨花紅半墮，煙樹碧相依。悵望夢中地，王孫底不歸。    <br />    <br />    <b>     <font color=\"#FF6600\">南蕩</font>    </b>    <br />    南蕩東陂水漸多，陌頭車馬斷經過。鍾山未放朝雲散，奈此黃梅細雨何。    <br />    <br />    <b>     <font color=\"#FF6600\">南澗樓</font>    </b>    <br />    撲撲煙嵐繞四阿，物華終恨未能多。故應陡起三千丈，始奈重山復嶺何。    <br />    <br />    <b>     <font color=\"#FF6600\">南浦</font>    </b>    <br />    南浦隨花去，回舟路已迷。暗香無覓處，日落畫橋西。    <br />    <br />    <b>     <font color=\"#FF6600\">擬寒山拾得二十首</font>    </b>    <br />    牛若不穿鼻，豈肯推人磨。馬若不絡頭，隨直而起臥。    <br />    乾地終不涴，平地終不墮。擾擾受輪迴，祗緣疑這個。    <br />    <br />    我曾為牛馬，見草豆歡喜。又曾為女人，歡喜見男子。    <br />    我若真是我，祗合長如此。若好惡不定，應知為物使。    <br />    堂堂大丈夫，莫認物為己。    <br />    <br />    凡夫當夢時，眼見種種色。此非作故有，亦非求故獲。    <br />    不知今是夢，道我能畜積。貪求復守護，嘗怕水火賊。    <br />    既覺方自悟，本空無所得。死生如覺夢，此理甚明白。    <br />    <br />    風吹瓦墮屋，正打破我頭。瓦亦自破碎，豈但我血流。    <br />    我終不嗔渠，此瓦不自由。眾生造眾惡，亦有一機抽。    <br />    渠不知此機，故自認愆尤。此但可哀憐，勸令真正修。    <br />    豈可自迷悶，與渠作冤讎。    <br />    <br />    若言夢是空，覺後應無記。若言夢非空，應有真實事。    <br />    燔燒陽自招，沈溺陰自致。令汝嘗驚魘，豈知安穩睡。    <br />    <br />    人人有這個，這個沒量大。坐也坐不定，走也跳不過。    <br />    鋸也解不解，鎚也打不破。作馬便搭鞍，作牛便推磨。    <br />    若問無眼人，這個是甚麼。便遭伊纏繞，鬼窟裡忍餓。    <br />    <br />    我讀萬卷書，識盡天下理。智者渠自知，愚者誰信爾。    <br />    奇哉閒道人，跳出三句裡。獨悟自根本，不從他處起。    <br />    <br />    幸身無事時，種種妄思量。張三喘口窄，李四帽簷長。    <br />    失腳落地獄，將身投鑊湯。誰知受熱惱，卻不解思涼。    <br />    <br />    有一即有二，有三即有四。一二三四五，有亦何妨事。    <br />    如火能燒手，要須方便智。若未解傳薪，何須學鑽燧。    <br />    <br />    昨日見張三，嫌他不守己。歸來自悔責，分別亦非理。    <br />    今日見張三，分別心復起。若除此惡習，佛法無多子。    <br />    <br />    傀儡祗一機，種種沒根栽。被我入棚中，昨日親看來。    <br />    方知棚外人，擾擾一場獃。終日受伊謾，更被索錢財。    <br />    <br />    李生場蕩蕩，所見實奇哉。問渠前世事，答我燒炭來。    <br />    炭成能然火，火過卻成灰。灰成即是土，隨意立根栽。    <br />    <br />    眾生若有我，我何能度脫。眾生若無我，已死應不活。    <br />    眾生不了此，便聽佛與奪。我無我不二，四天王獻缽。    <br />    <br />    莫嫌張三惡，莫愛李四好。既往侂即晚，未來思又早。    <br />    見之亦何有，欻然如電掃。惡既是磨滅，好亦難長保。    <br />    若令好與惡，可積如財寶。自始而至今，有幾許煩惱。    <br />    <br />    失志難作福，得勢易造罪。苦即念快樂，樂即生貪愛。    <br />    無苦亦無樂，無明亦無昧。不屬三界中，亦非三界外。    <br />    <br />    打賊賊恐怖，看客客喜歡。亦有客是賊，切莫受伊謾。    <br />    樂哉貧兒家，無事役心肝。既無賊可打，豈有客須看。    <br />    <br />    有一種貧兒，不能自營生。若不作客走，即須隨賊行。    <br />    復有一種貧，常時腹彭亨。若有亦不畜，若無亦不營。    <br />    <br />    汝無名高者，以見利貪叨。汝無行實者，以取著名高。    <br />    行實尚非實，利名豈堅牢。一朝投土窟，魂魄散逃逃。    <br />    <br />    勇有孟施捨，能無懼而已。若人學佛法，勇亦當如此。    <br />    休來講下坐，莫入禪門裡。但能一切捨，管取佛歡喜。    <br />    <br />    利瞠汝刀山，濁愛汝灰河。汝癡分別心，即汝琰魔羅。    <br />    圓成但一性，一切法依他。遍了一切法，不如且頭陀。    <br />    <br />    <b>     <font color=\"#FF6600\">擬和御制賞花釣魚</font>    </b>    <br />    雲暖蓬萊日，風酣太液春。水光承步輦，花氣入釣陳。    <br />    伏檻留清蹕，傳觴屬從臣。霏香連釣餌，落葉亂遊鱗。    <br />    鎬飲恩知厚，衢樽賜願均。更看追夏諺，先此詠逢辰。    <br />    <br />    <b>     <font color=\"#FF6600\">牛渚</font>    </b>    <br />    歷陽之南有牛渚，一風微吹萬舟阻。華戎蠻蜀古百川，合為大江神所躔。    <br />    山盤水怒不得洩，到此乃有無窮淵。朱衣乘車作官庥，操制生殺非無權。    <br />    陰靈秘怪不欲露，毀犀得禍豈偶然。    <br />    <br />    <b>     <font color=\"#FF6600\">瘧起舍弟尚未已示道原</font>    </b>    <br />    側足呻吟地，連甍瘴瘧秋。窮鄉醫自絀，小市藥難求。    <br />    肝膽疑俱破，筋骸漫獨瘳。慚君遠從我，契闊每同憂。    <br />    <br />    <b>     <font color=\"#FF6600\">偶成二首</font>    </b>    <br />    漸老偏諳世上情，已知吾事獨難行。脫身負米將求志，肋力求田豈為名。    <br />    高論頗隨衰俗之，壯懷難值故人傾。相逢始覺寬愁病，搔首還添白髮生。    <br />    <br />    懷抱難開醉易醒，曉歌悲壯動秋城。年光斷送朱顏去，世事栽培白髮生。    <br />    三畝未成幽處宅，一身還逐眾人行。可憐蝸角能多少，獨與區區觸事爭。    <br />    <br />    <b>     <font color=\"#FF6600\">偶書三首</font>    </b>    <br />    惠施說萬物，盤特忘一句。寄語讀書人，呶呶非勝處。    <br />    <br />    雄也營身足，聃兮誤汝多。捐書知聖已，絕學奈禽何。    <br />    <br />    穰侯老擅關中事，長恐諸侯客子來。我亦暮年專一壑，每逢車馬便驚猜。    <br />    <br />    <b>     <font color=\"#FF6600\">陪友人中秋夕賞月</font>    </b>    <br />    海霧看如洗，秋陽望卻昏。光明疑不夜，清瑩欲無坤。    <br />    掃掠風前坐，留連露下尊。苦吟應到曉，況有我思存。    <br />    <br />    <b>     <font color=\"#FF6600\">彭蠡</font>    </b>    <br />    茫茫彭蠡春無地，白浪春風濕天際。東西捩柂萬舟回，千歲老蛟時出戲。    <br />    少年輕事鎮南來，水怒如山帆正開。中流蜿蜓見脊尾，觀者膽墮予方咍。    <br />    衣冠今日龍山路，廟下沽酒山前住。老矣安能學佽飛，買田欲棄江湖去。    <br />    <br />    <b>     <font color=\"#FF6600\">霹靂溝</font>    </b>    <br />    霹靂溝西路，柴荊四五家。憶曾騎款段，隨音入桃花。    <br />    <br />    <b>     <font color=\"#FF6600\">平甫歸飲</font>    </b>    <br />    無田士相弔，亦以廢燕樂。我官雖在朝，得飲乃不數。    <br />    詩書向牆戶，賓至無杯杓。空取上古言，酬之等糟粕。    <br />    有如揚子雲，歲晚天祿閣。但無載酒人，識字真未博。    <br />    叔兮歸自東，一笑堂上酌。緒餘不及客，兒女聊相酢。    <br />    高談非世歡，自慰亦不惡。寄言繁華子，此趣由來各。    <br />    <br />    <b>     <font color=\"#FF6600\">平甫如通州寄之</font>    </b>    <br />    北山搖落水崢嶸，想見揚帆出廣陵。平世自無憂國事，求田應不忤陳登。    <br />    <br />    <b>     <font color=\"#FF6600\">平甫與寶覺遊金山思大覺並見寄及相見得詩次韻二首</font>    </b>    <br />    寵參時宰道人琳，氣蓋諸公弟季心。勝踐肯論山在險，冥搜欲與海爭深。    <br />    搖搖北下隨帆影，踽踽東來想足音。握手更知禪迫遠，隔雲靈鷲碧千尋。    <br />    <br />    漳南開士好叢林，慧劍何年出水心。獨往便應諸漏盡，相逢未免故情深。    <br />    檻窺山鳥有真意，窗聽海潮非世音。一笑上方人事好，不知衰境兩侵尋。    <br />    <br />    <b>     <font color=\"#FF6600\">平山堂</font>    </b>    <br />    城北橫岡走翠虯，一堂高視兩三州。淮岑日對朱欄出，江岫雲齊碧瓦浮。    <br />    墟落耕桑公愷悌，杯觴談笑客風流。不知峴首登臨處，壯觀當時有此不。    <br />    <br />    <b>     <font color=\"#FF6600\">破塚二首</font>    </b>    <br />    埋沒殘碑草自春，旋風時出地中塵。墦間夜半分珠玉，猶是當時乞祭人。    <br />    <br />    殘槨穿來欲幾春，蕭蕭長草沒騏驎。墦間或有樵蘇客，未必他年醉飽人。    <br />    <br />    <b>     <font color=\"#FF6600\">蒲葉</font>    </b>    <br />    蒲葉清淺水，杏花和暖風。地偏綠底綠，人老為誰紅。    <br />    <br />    <b>     <font color=\"#FF6600\">七星硯</font>    </b>    <br />    余聞星墮地，往往化為石。石上有七星，此理余莫測。    <br />    持來當白日，光彩不為匿。恍如起鴻蒙，俛仰帝垣側。    <br />    當由偶然似，見取參筆墨。豪心蕩珍異，樂以萬金得。    <br />    南工始為偽，傅合巧無隙。亦時疑世人，故自有能識。    <br />    <br />    <b>     <font color=\"#FF6600\">祈澤寺見許堅題詩</font>    </b>    <br />    藹藹春風入水村，森森喬木映朱門。高人遺跡空佳句，誰識旌陽後世孫。    <br />    <br />    <b>     <font color=\"#FF6600\">騏驥在霜野</font>    </b>    <br />    騏驥在霜野，低徊向衰草。人櫪聞秋風，悲鳴思長道。    <br />    黃金作鞭轡，粲粲空外好。人生貴得意，不必恨枯槁。    <br />    <br />    <b>     <font color=\"#FF6600\">棋</font>    </b>    <br />    莫將戲事擾真情，且可隨緣道我贏。戰罷兩奩分白黑，一枰何處有虧成。    <br />    <br />    <b>     <font color=\"#FF6600\">千蹊</font>    </b>    <br />    千蹊百隧散林丘，圖畫風煙一色秋。但有興來隨處好，楊朱何苦涕橫流。    <br />    <br />    <b>     <font color=\"#FF6600\">千丈巖瀑布</font>    </b>    <br />    拔地萬重清嶂立，懸空千丈素流分。共看玉女機絲掛，映日還成五色丈。    <br />    <br />    <b>     <font color=\"#FF6600\">前日石上松</font>    </b>    <br />    前日石上松，斸移沙水際。青青折釵股，俯映幽人砌。    <br />    蟠根今鬯茂，落子還蒼翠。三年一楮葉，世事真期費。    <br />    <br />    <b>     <font color=\"#FF6600\">強起</font>    </b>    <br />    寒堂耿不寐，轆轆聞車聲。不知誰家兒，先我霜上行。    <br />    歎息夜未央，遽呼置前楹。推枕欲強起，問知星正明。    <br />    昧旦聖所勉，齊詩有雞鳴。嗟予以竊食，更覺負平生。    <br />    <br />    <b>     <font color=\"#FF6600\">牆西樹</font>    </b>    <br />    牆西高樹結陰稠，步屣窮年向此留。白日屢移催我老，清風一至使人愁。    <br />    紛紛暝鳥驚還合，渺渺涼蟬咽欲休。回首舊林歸未得，看看知復幾春秋。    <br />    <br />    <b>     <font color=\"#FF6600\">秦淮泛舟</font>    </b>    <br />    強扶衰病衰淮舸，尚怯春風泝午潮。花與新吾如有意，山於何處不相招。    <br />    <br />    <b>     <font color=\"#FF6600\">秦始皇</font>    </b>    <br />    天方獵中原，狐兔在所憎。傷哉六孱王，當此鷙鳥膺。    <br />    搏取已掃地，翰飛尚憑凌。遊將跨蓬萊，以海為丘陵。    <br />    勒石頌功德，群臣助驕矜。舉世不讀易，但以刑名稱。    <br />    蚩蚩彼少子，何用辨堅冰。    <br />    <br />    <b>     <font color=\"#FF6600\">青青西門槐</font>    </b>    <br />    人情甘阿諛，我獨倦請謁。尤於權門疏，萬事亦已拙。    <br />    平生江湖期，夢寐不可遏。青青西門槐，少解馬上暍。    <br />    <br />    <b>     <font color=\"#FF6600\">清風閣</font>    </b>    <br />    飛夢孤起下州牆，勝勢崢嶸壓四方。遠引江山來控帶，平看鷹隼去飛翔。    <br />    高蟬感耳仿妨靜，赤日焦心不廢涼。況是使君無一事，日陪賓從此傾觴。    <br />    <br />    <b>     <font color=\"#FF6600\">清涼寺白雲庵</font>    </b>    <br />    庵雲作頂峭無鄰，衣月為衿靜稱身。木落岡巒因自獻，水歸洲渚得橫陳。    <br />    <br />    <b>     <font color=\"#FF6600\">清涼寺送王彥魯</font>    </b>    <br />    空懷誰與論，夢境偶相值。莫將漱流齒，欲掛功名事。    <br />    <br />    <b>     <font color=\"#FF6600\">清明</font>    </b>    <br />    東城酒散夕陽遲，南陌鞦韆寂寞垂。人與長瓶臥芳草，風將急管度青枝。    <br />    <br />    <b>     <font color=\"#FF6600\">清明輦下懷金陵</font>    </b>    <br />    春陰天氣草如煙，時有飛花舞道邊。院落日長人寂寂，池塘風慢鳥翩翩。    <br />    故園回首三千里，新火傷心六七年。青蓋皂衫無復禁，可能乘興酒家眠。    <br />    <br />    <b>     <font color=\"#FF6600\">晴景</font>    </b>    <br />    雨來未見花間蕊，雨後全無葉底花。蜂蝶紛紛過牆去，卻疑春色在鄰家。    <br />    <br />    <b>     <font color=\"#FF6600\">慶老堂</font>    </b>    <br />    板輿去國宦三年，華屋歸來地一偏。種竹常疑出冬筍，開池故合湧寒泉。    <br />    身閒楚老猶能戲，道勝鄒人不更遷。嗟我強顏無所及，想君為樂更焦然。    <br />    <br />    <b>     <font color=\"#FF6600\">秋風</font>    </b>    <br />    揫歛一何饕，天機亦自勞。牆隈小翻動，屋角盛呼號。    <br />    漠漠驚沙密，紛紛斷柳高。江湖豈在眼，昨夜夢波濤。    <br />    <br />    <b>     <font color=\"#FF6600\">秋懷</font>    </b>    <br />    城南平野寒多露，窗壁含風秋氣度。鄰桑槭槭已欲空，悲蟲啾啾促機杼。    <br />    柴門半掩掃鳥跡，獨抱殘編與神遇。韓公既去豈能追，孟子有來還不拒。    <br />    <br />    <b>     <font color=\"#FF6600\">秋梁公陶淵明俱為彭澤令至今有廟在焉刁景純作詩見示繼以一篇</font>    </b>    <br />    梁公壯節就夔魖，陶令清身託酒徒。政在房陵成底事，年稱甲子亦何須。    <br />    江山彭澤空遺像，歲月柴桑失故區。末俗此風猶不競，詩翁歎息未應無。    <br />    <br />    <b>     <font color=\"#FF6600\">秋露</font>    </b>    <br />    日月凋何急，荒庭露送秋。初疑宿雨泫，稍怪曉霜稠。    <br />    曠野將馳獵，華堂已御裘。空令半夜鶴，抱此一端愁。    <br />    <br />    <b>     <font color=\"#FF6600\">秋熱</font>    </b>    <br />    火騰為虐不可摧，屋窄無所逃吾骸。織蘆編竹繼簷宇，架以松櫟之條枚。    <br />    豈惟賓至得清坐，因有餘地蘇陪台。愆陽陵秋更暴橫，焮我欲作昆明灰。    <br />    金流玉熠何足怪，鳥焚魚爛為可哀。憶我少時亦值此，翛然但以書自埋。    <br />    老衰奄奄氣易奪，撫卷豈復能低徊。西風忽送中夜濕，六合一氣窯新開。    <br />    簾窗幕戶便防冷，且恐霰雪相尋來。    <br />    <br />    <b>     <font color=\"#FF6600\">秋日</font>    </b>    <br />    莫言草木未知秋，今日風雲已自愁。獨傍黃塵騎一馬，行看蕭索聽颼颼。    <br />    <br />    <b>     <font color=\"#FF6600\">秋日不可見</font>    </b>    <br />    秋日不可見，林端但餘黃。杖藜思平野，俛仰畏無光。    <br />    慄慄澗谷風，吹我衣與裳。娟娟空山月，照我冠上霜。    <br />    <br />    <b>     <font color=\"#FF6600\">秋日在梧桐</font>    </b>    <br />    秋日在梧桐，轉陰如急轂。冥冥蔽中庭，下視今可暴。    <br />    高蟬不復嘒，稍得寒鴉宿。百繞有衰翁，行歌待春綠。    <br />    <br />    <b>     <font color=\"#FF6600\">秋庭午吏散</font>    </b>    <br />    秋庭午吏散，予亦歸息偃。豈無嘉賓客，欲往心獨懶。    <br />    北窗古人篇，一讀三四反。悲哉不蚤計，失道行晼晼。    <br />    <br />    <b>     <font color=\"#FF6600\">秋興和沖卿</font>    </b>    <br />    雲浮朝慘淡，風起夜颼颼。欲作冰霜地，先回草樹秋。    <br />    征人倚笛怨，思婦向砧愁。為問隨陽雁，哀鳴豈有求。    <br />    <br />    <b>     <font color=\"#FF6600\">秋興有感</font>    </b>    <br />    宿雨清畿甸，朝陽麗帝城。豐年人樂業，隴上踏歌聲。    <br />    <br />    <b>     <font color=\"#FF6600\">秋夜二首</font>    </b>    <br />    客臥書顛倒，蟲鳴坐寂寥。殘燈生暗暈，重露集寒條。    <br />    真樂閒尤見，深禪靜更超。此懷無與晤，擁鼻一長謠。    <br />    <br />    幔逗長風細，窗留半月斜。浮煙暝綠草，泫露冷黃花。    <br />    獨曳緣雲策，仍尋度水槎。歸時參夜半，鄰犬靜中嘩。    <br />    <br />    <b>     <font color=\"#FF6600\">秋夜泛舟</font>    </b>    <br />    池塹秋水淨，扁舟逆涼飆。的皪荷上珠，俯映疏星搖。    <br />    深尋畏魚淰，中路且回橈。冥冥菰蒲中，乃復有驚跳。    <br />    <br />    <b>     <font color=\"#FF6600\">秋雲</font>    </b>    <br />    秋雲放雨靜山林，萬壑崩湍共一音。欲記荒寒無善畫，賴傳悲壯有能琴。    <br />    <br />    <b>     <font color=\"#FF6600\">秋早</font>    </b>    <br />    暮尋蔡墩西，獨覺秋尚早。山路葩卉繁，野田風日好。    <br />    禪林烏未泊，經屋塵初掃。蠻籐五花簟，復足休吾老。    <br />    <br />    <b>     <font color=\"#FF6600\">秋枝如殘人</font>    </b>    <br />    秋枝如殘人，顏色先憔悴。微寒吹已空，性命一何脆。    <br />    寧當記疇昔，葩葉相嫵媚。歲行誰使然，好殺豈天意。    <br />    <br />    <b>     <font color=\"#FF6600\">求全</font>    </b>    <br />    求全傷德義，欲速累功名。玉要藏而待，苗非揠故生。    <br />    未妨徐出晝，何苦急墮成。此道今亡矣，嗟誰可與明。    <br />    <br />    <b>     <font color=\"#FF6600\">全椒張公有詩在北山西庵僧者墁之悵然有感</font>    </b>    <br />    十年怊悵躡山阡，終欲持杯滴到泉。東路角巾非故約，西州華屋漫修椽。    <br />    幽明永隔休炊黍，真俗相妨久絕弦。遺墨每看疑邂逅，復隨人事散如煙。    <br />    <br />    <b>     <font color=\"#FF6600\">染雲</font>    </b>    <br />    染雲為柳葉，剪水作梨花。不是春風巧，何緣有歲華。    <br />    <br />    <b>     <font color=\"#FF6600\">人間</font>    </b>    <br />    人間投老事紛紛，才薄何能強致君。一馬黃塵南陌路，眼中唯見北山雲。    <br />    <br />    <b>     <font color=\"#FF6600\">仁宗皇帝挽辭四首</font>    </b>    <br />    去序三朝聖，行崩萬國天。憂勤無曠古，治洽最長年。    <br />    仁育齊高厚，哀思罄幅員。欲知千載美，道德冠遺編。    <br />    <br />    憑几微言絕，群臣涕泗揮。哀號三級陛，縞素九重圍。    <br />    天上仙遊遠，宮中御座非。最悲帷幄侍，不復未明衣。    <br />    <br />    厭代人間世，收神天上遊。遽然虛玉座，不復望珠旒。    <br />    待旦移巾幘，饔人改膳羞。尋常飛白幾，寂寞暗塵浮。    <br />    <br />    同執群方至，因山十月催。永違天日表，空有肺肝摧。    <br />    帳殿流蘇卷，鈴歌薤露哀。宮中垂曉軔，西去不更回。    <br />    <br />    <b>     <font color=\"#FF6600\">壬辰寒食</font>    </b>    <br />    客思似楊柳，春風千萬條。更傾寒食淚，欲漲冶城潮。    <br />    巾髮雪爭出，鏡顏朱早雕。未知軒冕樂，但欲老漁樵。    <br />    <br />    <b>     <font color=\"#FF6600\">壬戌五月與和叔同遊齊安</font>    </b>    <br />    繰成白雪桑重綠，割盡黃雲稻正青。它日玉堂揮翰手，芳時同此賦林坰。    <br />    <br />    <b>     <font color=\"#FF6600\">壬戌正月晦與仲元自淮上復至齊安</font>    </b>    <br />    風暖柴荊處處開，雪乾沙淨水洄洄。意行卻得前年路，看盡梅花看竹來。    <br />    <br />    <b>     <font color=\"#FF6600\">壬子偶題</font>    </b>    <br />    黃塵投老倦匆匆，故繞盆池種水紅。落日欹眠何所憶，江湖秋夢櫓聲中。    <br />    <br />    <b>     <font color=\"#FF6600\">日出堂上飲</font>    </b>    <br />    日出堂上飲，日西未雲休。主人笑而歌，客子歎以愀。    <br />    指此堂上柱，始生在巖幽。雨露飽所滋，凌雲亦千秋。    <br />    所託願求久，何言值君收。乃令卑濕地，百蟻上窮鎪。    <br />    丹青空外好，鎮壓已堪憂。為君重去之，不使一蟻留。    <br />    蟻力雖云小，能生萬蚍蜉。又能高其礎，不爾繼者稠。    <br />    語客且勿然，百年等浮漚。為客當酌酒，何豫主人謀。    <br />    <br />    <b>     <font color=\"#FF6600\">日西</font>    </b>    <br />    日西階影轉梧桐，簾捲青山簟半空。金鴨火銷沈水冷，悠悠殘夢鳥聲中。    <br />    <br />    <b>     <font color=\"#FF6600\">榮上人遽欲歸以詩留之</font>    </b>    <br />    道人傳業自天台，千里翛然赴感來。梵行毗沙為外護，法筵靈曜得重開。    <br />    已能為我迂神足，便可隨方長聖胎。肯顧北山如慧約，與公西崦斸莓苔。    <br />    <br />    <b>     <font color=\"#FF6600\">如歸亭順風</font>    </b>    <br />    春江窈窈來無地，飛帆浩浩窮天際。朝天吳川夕霅溪，回首喬林吹岸薺。    <br />    柁師高臥自嘯歌，戲彼挽舟行復止。人生萬事反衍多，道路後先能幾何。    <br />    <br />    <b>     <font color=\"#FF6600\">汝癭和王仲儀</font>    </b>    <br />    汝水出山險，汝民多病癭。或如鳥粻滿，或若猿嗛並。    <br />    女慚高掩襟，男大闊裁領。飲水疑注壺，吐詞侔有梗。    <br />    樗裡既已聞，杜預亦不幸。秦人號智囊，吳瓠掛狗頸。    <br />    <a target=\"_blank\" href=\"http://140.111.1.40/yitic/frc/frc11151.htm\">●</a>    <a target=\"_blank\" href=\"http://140.111.1.40/yitic/frc/frc11047.htm\">●</a>常柱頤，伶仃安及脛。祗欲仰問天，無由俯窺井。    <br />    挾帶歲月深，冒犯風霜冷。厭惡雖自知，剖割且誰肯。    <br />    不惟羞把鏡，仍亦愁弔影。內療煩羊靨，外砭廢針穎。    <br />    在木曰楠榴，刳之可曰皿。此誠無所用，既有何能屏。    <br />    膨脝廁元首，臃腫異臚頂。難將面目施，可與胞胎逞。    <br />    賢哉臨汝守，世德調金鼎。嘗俗醜雖乖，教令日修整。    <br />    風土恐隨改，晨昏憂慮省。儻欲覲慈顏，名城不難請。    <br />    <br />    <b>     <font color=\"#FF6600\">辱井</font>    </b>    <br />    結綺臨春草一丘，尚殘宮井戒千秋。奢淫自是前王恥，不到龍沈亦可羞。    <br />    <br />    <b>     <font color=\"#FF6600\">入瓜步望揚州</font>    </b>    <br />    落日平林一水邊，蕪城掩映只蒼然。白頭追想當時事，幕府青衫最少年。    <br />    <br />    <b>     <font color=\"#FF6600\">入塞</font>    </b>    <br />    荒雲涼雨水悠悠，鞍馬東西鼓吹休。尚有燕人數行淚，回身卻望塞南流。    <br />    <br />    <b>     <font color=\"#FF6600\">若耶溪歸興</font>    </b>    <br />    若耶溪上踏莓苔，興罷張帆載酒回。汀草岸花渾不見，青山無數逐人來。    <br />    <br />    <b>     <font color=\"#FF6600\">塞翁行</font>    </b>    <br />    塞翁少小壟上鋤，塞翁老來能捕魚。魚長如人水滿眼，桑柘死盡生芙蕖。    <br />    漢家新堤廣能築，胡兒壯馬休南牧。北風捲卻波浪聲，只放田車行轣轆。    <br />    <br />    <b>     <font color=\"#FF6600\">三品石</font>    </b>    <br />    草沒苔侵棄道周，誤恩三品竟何酬。國亡今日頑無恥，似為當年不與謀。    <br />    <br />    <b>     <font color=\"#FF6600\">三月十日韓子華招飲歸城</font>    </b>    <br />    清明曉赴韓侯家，自買白杏丁香花。雀眼塗金銀篾籠，貯在當庭呼舞娃。    <br />    舞娃聊捧笑向客，不顧插壞新烏紗。朝來我捨報生子，賀勸大白浮紅霞。    <br />    酒狂有持梧桐板，暴謔一似漁陽撾。袒惕擊鼓禰處士，當時偶脫猛虎牙。    <br />    褊衷不容又何益，鸚鵡洲上空蒹葭。    <br />    <br />    <b>     <font color=\"#FF6600\">三戰敗不羞</font>    </b>    <br />    三戰敗不羞，一官遷輒喜。古人思慰親，愧辱寧在己。    <br />    於陵避兄食，織屨仰妻子。思義有相權，潔身非至理。    <br />    <br />    <b>     <font color=\"#FF6600\">散策</font>    </b>    <br />    散策東岡亦已勞，橫塘西轉有亭皋。絮飛度屋何許柳，花落填溝無數桃。    <br />    <br />    <b>     <font color=\"#FF6600\">散髮一扁舟</font>    </b>    <br />    散髮一扁舟，夜長眠屢起。秋水瀉明河，迢迢藕花底。    <br />    愛此露的皪，復憐雲綺靡。諒無與歌弦，幽獨亦可喜。    <br />    <br />    <b>     <font color=\"#FF6600\">桑</font>    </b>    <br />    溪橋接桑畦，釣籠曉群過。今朝去何早，向晚蠶恐餓。    <br />    <br />    <b>     <font color=\"#FF6600\">僧德殊家水簾求予詠</font>    </b>    <br />    淙淙萬音落石顛，皎皎一派當簷前。清風高吹鸞鶴唳，白日下照蛟龍涎。    <br />    浮雲妝額自能卷，缺月琢鉤相與縣。朱門試問幽人價，翡翠鮫綃不直錢。    <br />    <br />    <b>     <font color=\"#FF6600\">山陂</font>    </b>    <br />    山陂院落今挼種，城郭樓台已敦燈。白髮逢春唯有睡，睡間啼鳥亦生憎。    <br />    <br />    <b>     <font color=\"#FF6600\">山雞</font>    </b>    <br />    山雞照淥水，自愛一何愚。文采為世用，適足累形軀。    <br />    <br />    <b>     <font color=\"#FF6600\">山居雜言</font>    </b>    <br />    法和衣缽過南華，正葉傳師萃一花。勝地霧迷淮水石，望星人指楚天涯。    <br />    數千松倚西山老，七百僧悲去路賒。一片蒼苔涅盤石，至今繚遶白雲遮。    <br />    <br />    <b>     <font color=\"#FF6600\">山前</font>    </b>    <br />    山前溪水漲潺潺，山後雲埋不見山。不趁雨來耕水際，即穿雲去臥山間。    <br />    <br />    <b>     <font color=\"#FF6600\">山田久欲折</font>    </b>    <br />    山田久欲折，秋至尚求雨。婦女喜秋涼，踏車多笑語。    <br />    朔雲捲眾水，慘淡吹平楚。橫陂與直塹，疑即沒洲渚。    <br />    霍霍反照中，散絲魚幾縷。鴻蒙不可問，且往知何許。    <br />    欹眠露下舸，側見星月吐。龍骨已嘔啞，田家真作苦。    <br />    <br />    <b>     <font color=\"#FF6600\">山行</font>    </b>    <br />    出寫清淺景，歸穿蒼翠陰。平頭均楚制，長耳嗣吳吟。    <br />    暮嶺已佳色，寒泉仍好音。誰同此真意，倦鳥亦幽尋。    <br />    <br />    <b>     <font color=\"#FF6600\">山櫻</font>    </b>    <br />    山櫻抱石蔭松枝，比並餘花發最遲。賴有春風嫌寂寞，吹香渡水報人知。    <br />    <br />    <b>     <font color=\"#FF6600\">山中</font>    </b>    <br />    隨月出山去，尋雲相伴歸。春晨花上露，芳氣著人衣。    <br />    <br />    <b>     <font color=\"#FF6600\">商鞅</font>    </b>    <br />    自古驅民在信誠，一言為重百金輕。今人未可非商鞅，商鞅能令政必行。    <br />    <br />    <b>     <font color=\"#FF6600\">上南岡</font>    </b>    <br />    暮塢屋荒涼，寒陂水清淺。捐書息微倦，委轡隨小蹇。    <br />    偶攀黃黃柳，卻望青青巘。幽尋復有興，未覺西林晚。    <br />    <br />    <b>     <font color=\"#FF6600\">上西垣舍人</font>    </b>    <br />    共說才高世所珍，諸賢誰敢望光塵。討論潤色今為美，學問文章老更醇。    <br />    賦擬相如真復似，詩看子建的應親。仍聞悟主言多直，許史家兒往往嗔。    <br />    <br />    <b>     <font color=\"#FF6600\">上元戲呈貢父</font>    </b>    <br />    車馬紛紛白晝同，萬家燈火暖春風。別開閶闔壺天外，特起蓬萊陸海中。    <br />    盡取繁華供俠少，只分牢落與衰翁。不知太乙遊何處，定把青藜獨照公。    <br />    <br />    <b>     <font color=\"#FF6600\">上元夜戲作</font>    </b>    <br />    馬頭乘興尚誰先，曲巷橫街一一穿。盡道滿城無國艷，不知朱戶鎖嬋娟。    <br />    <br />    <b>     <font color=\"#FF6600\">少狂喜文章</font>    </b>    <br />    少狂喜文章，頗復好功名。稍知古人心，始欲老蠶耕。    <br />    低徊但志食，邂逅亦專城。仰慚冥冥士，俯愧擾擾甿。    <br />    良夜未遽央，青燈數寒更。撥書置左右，仰屋慨平生。    <br />    <br />    <b>     <font color=\"#FF6600\">少年見青春</font>    </b>    <br />    少年見青春，萬物皆嫵媚。身雖不飲酒，樂與賓客醉。    <br />    一從鬢上白，百不見可喜。心腸非故時，更覺日月駛。    <br />    聞歡已倦往，得飽還思睡。春歸只如夢，不復悲憔悴。    <br />    寄言少年子，努力作春事。亦勿怪衰翁，衰強自然異。    <br />    <br />    <b>     <font color=\"#FF6600\">邵平</font>    </b>    <br />    天下紛紛未一家，販繒屠狗尚雄誇。東陵豈是無能者，獨傍青門手種瓜。    <br />    <br />    <b>     <font color=\"#FF6600\">射亭</font>    </b>    <br />    因射構茲亭，序賢仍閱兵。庶民觀禮教，群寇避威聲。    <br />    城壘前相壯，溪山勢盡傾。宜哉百里地，浮鼓未嘗鳴。    <br />    <br />    <b>     <font color=\"#FF6600\">身閒</font>    </b>    <br />    身閒宜晚食，歲晏忌晨興。人自嘲便腹，吾方樂曲肱。    <br />    睡蛇雖不去，夢虺已無憑。寄語中林客，思禪病未能。    <br />    <br />    <b>     <font color=\"#FF6600\">神宗皇帝挽辭二首</font>    </b>    <br />    將聖由天縱，成能與鬼謀。聰明初四達，俊乂盡旁求。    <br />    一變前無古，三登歲有秋。謳歌歸子啟，欽念禹功修。    <br />    <br />    城闕宮車轉，山林隧路歸。蒼梧雲未遠，姑射露先曦。    <br />    玉暗蛟龍蟄，金寒雁鶩飛。老臣他日淚，湖海想遺衣。    <br />    <br />    <b>     <font color=\"#FF6600\">神物</font>    </b>    <br />    神物登天擾可騎，如何孔甲但能羈。當時若更無劉累，龍意茫然豈得知。    <br />    <br />    <b>     <font color=\"#FF6600\">沈坦之將歸溧陽值雨留吾廬久之三首</font>    </b>    <br />    天雨蕭蕭滯茅屋，冷猿秋雁不勝悲。床床屋漏無乾處，獨立蒼茫自詠詩。    <br />    <br />    簷兩亂淋幔，風悲蘭杜秋。相看更促膝，人老自多愁。    <br />    <br />    片雲頭上黑，淅淅野風秋。室婦歎鳴鸛，分為兩地愁    <br />    <br />    <b>     <font color=\"#FF6600\">慎縣修路者</font>    </b>    <br />    畚築今三歲，康莊始一修。何言野人意，能助令君憂。    <br />    肋力非無補，論心豈有求。十年空志食，因汝起予羞。    <br />    <br />    <b>     <font color=\"#FF6600\">生日次韻南郭子二首</font>    </b>    <br />    救黥醫劓世無方，斷簡陳編付藥房。祝我壽齡君好語，毗耶一夜滿城香。    <br />    <br />    寒逼清枝故有梅，草堂先對白頭開。殘骸已若雞年夢，猶見騷人幾度來。    <br />    <br />    <b>     <font color=\"#FF6600\">省兵</font>    </b>    <br />    有客語省兵，兵省非所先。方今將不擇，獨以兵乘邊。    <br />    前攻已破散，後距方完堅。以眾亢彼寡，雖危猶幸全。    <br />    將既非其才，議又不得專。兵少敗孰繼，胡來飲秦川。    <br />    萬一雖不爾，省兵當何緣。驕惰習已久，去歸豈能田。    <br />    不田亦不桑，衣食猶兵然。省兵豈無時，施置有後前。    <br />    王功所由起，古有七月篇。百官勤儉慈，勞者已息肩。    <br />    遊民慕草野，歲熟不在天。擇將付以職，省兵果有年。    <br />    <br />    <b>     <font color=\"#FF6600\">省中二首</font>    </b>    <br />    萬事悠悠心自知，強顏於世轉參差。移床獨臥秋風裡，靜看蜘蛛結網絲。    <br />    <br />    大梁春雪滿城泥，一馬常瞻落日歸。身世自知還自笑，悠悠三十九年非。    <br />    <br />    <b>     <font color=\"#FF6600\">省中沈文通廳事</font>    </b>    <br />    竹上秋風吹網絲，角門常閉吏人稀。蕭蕭一榻卷書坐，直到日斜騎馬歸。    <br />    <br />    <b>     <font color=\"#FF6600\">聖賢何常施</font>    </b>    <br />    聖賢何常施，所遇有伸屈。曲士守一隅，欲以齊萬物。    <br />    喪非不欲富，言為南宮出。世無子有子，誰敢救其失。    <br />    <br />    <b>     <font color=\"#FF6600\">聖俞為狄梁公孫作詩要予同作</font>    </b>    <br />    虎豹不食子，鴟梟不乘雄。人惡甚鳥獸，吾能與成功。    <br />    愛有以計留，去有勢不容。吾謀適合意，幾亦齒奸鋒。    <br />    時恩淪九泉，褒取異代忠。堂堂社稷臣，近世孰如公。    <br />    空使苗裔孫，稱揚得詩翁。一讀亦使我，慨然想餘風。    <br />    <br />    <b>     <font color=\"#FF6600\">詩呈節判陸君</font>    </b>    <br />    中郎筆墨妙他年，晚與君遊喜象賢。款款故情初未憖，飄飄新句總堪傳。    <br />    英才但未遭文舉，明主寧當棄浩然。投贈臨分加組麗，小詩能不強雕鐫。    <br />    <br />    <b>     <font color=\"#FF6600\">詩奉送覺之奉使東川</font>    </b>    <br />    三秋不見每惓惓，握手山林復悵然。後會敢期黃考日，相看且度白雞年。    <br />    畏途石棧王尊馭，榮路金門祖逖鞭。一代官儀新藻拂，得瞻宸宇想留連。    <br />    <br />    <b>     <font color=\"#FF6600\">石竹花三首</font>    </b>    <br />    麝香眠後露檀勻，繡在羅衣色未真。斜倚細叢如有恨，冷搖數朵欲無春。    <br />    <br />    退公詩酒樂華年，欲取幽芳近綺筵。種玉亂抽青節瘦，刻繒輕染絳花圓。    <br />    風霜不放飄零早，雨露應從愛惜偏。已向美人衣上繡，更留佳客賦嬋娟。    <br />    <br />    春歸幽谷始成叢，地面芬敷淺淺紅。車馬不臨誰見賞，可憐亦解度春度。    <br />    <br />    <b>     <font color=\"#FF6600\">食黍行</font>    </b>    <br />    周公兄弟相殺戮，李斯父子夷三族。富貴常多患禍嬰，貧賤亦復難為情。    <br />    身隨衣食南與北，至親安能常在側。謂言黍熟同一炊，欻見隴上黃離離。    <br />    遊人中道忽不返，從此食黍還心悲。    <br />    <br />    <b>     <font color=\"#FF6600\">史教授獨善堂</font>    </b>    <br />    湖海十年舊，林塘三畝餘。靜非談者隱，貧勝富人居。    <br />    列鼎亦何有，幅巾聊自如。猶應不獨善，學子滿階除。    <br />    <br />    <b>     <font color=\"#FF6600\">始與韓玉汝相近居遂相與遊今居復相近而兩家子唱和詩相屬因有此作</font>    </b>    <br />    羈旅兒童得近鄰，相知邂逅即情親。當時豈意兩家子，此地更為同社人。    <br />    勳業彈冠知白首，文章投筆讓青春。萬金雖愧君多產，比我淵明亦未貧。    <br />    <br />    <b>     <font color=\"#FF6600\">世故</font>    </b>    <br />    世故紛紛漫白頭，欲尋歸路更遲留。鍾山北繞無窮水，散髮何時一釣舟。    <br />    <br />    <b>     <font color=\"#FF6600\">世上</font>    </b>    <br />    范蠡五湖收遠跡，管寧滄海寄餘生。可憐世上風波惡，最有仁賢不敢行。    <br />    <br />    <b>     <font color=\"#FF6600\">世事</font>    </b>    <br />    世事一何稠，論心日已偷。尚蒙今士笑，宜見古人羞。    <br />    老圃聊須問，良田亦欲求。非關畏黻冕，無責易身修。    <br />    <br />    <b>     <font color=\"#FF6600\">示安大師</font>    </b>    <br />    道人深北山為家，宴坐白露眠蒼霞。手扶梲杖雖老矣，走險尚可追麇麚。    <br />    踞堂俯視何所有，窈窕樛木垂榠樝。深尋石路仍有栗，持以饋我因烹茶。    <br />    <br />    <b>     <font color=\"#FF6600\">示寶覺</font>    </b>    <br />    宿兩轉歊煩，朝雲擁清迥。蕭蕭碧柳軟，脈脈紅蕖靚。    <br />    默臥如有懷，荒乘豈無興。幽人適過我，共取牆陰徑。    <br />    <br />    <b>     <font color=\"#FF6600\">示寶覺二首</font>    </b>    <br />    火暖窗明粥一盂，晨興相對寂無魚。超然聖寺山林外，別有禪天好淨居。    <br />    <br />    重將壞色染衣裙，共臥鍾山一塢雲。客舍黃粱今始熟，鳥殘紅柿昔曾分。    <br />    <br />    <b>     <font color=\"#FF6600\">示報寧長老</font>    </b>    <br />    白下亭東鳴一牛，山林陂巷淨高秋。新營棗棫我檀越，曾悟布毛誰比丘。    <br />    <br />    <b>     <font color=\"#FF6600\">示蔡天啟三首</font>    </b>    <br />    蔡子勇成癖，能騎生馬駒。銛鋒瑩鷿鵜，價重百硨磲。    <br />    脫身事幽討，禪愈只晏如。劃然變軒昂，慎勿學哥舒。    <br />    <br />    蔡子勇成癖，劍可萬人敵。讀書百紙過，穎銳物不隔。    <br />    開口取將相，志氣方自得。偪仄何偪仄，未見有一獲。    <br />    蕭條兩翅蓬蒿下，未能生彼升天翼。焉能學堂上燕，絢練新羽翮。    <br />    <br />    身著青衫騎惡馬，日馳三百尚嫌遲。心源落落堪為將，卻是君王未備知。    <br />    <br />    <b>     <font color=\"#FF6600\">示長安君</font>    </b>    <br />    少年離別意非輕，老去相逢亦愴情。草草杯盤供笑語，昏昏燈火話平生。    <br />    自憐湖海三年隔，又作塵沙萬里行。欲問後期何日是，寄書塵見雁南征。    <br />    <br />    <b>     <font color=\"#FF6600\">示道光及安大師</font>    </b>    <br />    春日載陽，陟彼高岡。樂彼之園，維水泱泱。    <br />    維筍及蒲，既生既育。拚飛維鳥，集於灌木。    <br />    嚶其鳴矣，亂我世曲。有懷二人，在彼空谷。    <br />    既往既來，獨寐寤宿。陟則在巘，或降於阿。    <br />    瞻望弗及，傷如之何。    <br />    <br />    <b>     <font color=\"#FF6600\">示道原</font>    </b>    <br />    久不在城市，少留心悵然。幽芳可攬結，佇子飲雲泉。    <br />    <br />    <b>     <font color=\"#FF6600\">示德逢</font>    </b>    <br />    先生貧敝古人風，沔想柴桑在眼中。憐愍雞豚非孟子，勤勞禾黍信周公。    <br />    深藏組麗三千牘，靜占寬閒五百弓。處世但令心自可，相知何藉一劉龔。    <br />    <br />    <b>     <font color=\"#FF6600\">示董伯懿</font>    </b>    <br />    穿橋度塹只閒行，詠石嘲花亦漫成。嚼蠟已能忘世味，畫脂那更惜時名。    <br />    長干里北寒山紫，白下門西野水明。此地一廛須卜築，故人他日訪柴荊。    <br />    <br />    <b>     <font color=\"#FF6600\">示耿天騭</font>    </b>    <br />    挾策能傷性，捐書可盡年。絃歌無舊習，香火有新緣。    <br />    白土長岡路，朱湖小洞天。望公時顧我，於此暢幽悁。    <br />    <br />    <b>     <font color=\"#FF6600\">示公佐</font>    </b>    <br />    殘生傷性老枕書，年少東來復起予。各據槁梧同不寐，偶然聞雨落階除。    <br />    <br />    <b>     <font color=\"#FF6600\">示黃吉甫</font>    </b>    <br />    三山半落青天外，勢比凌歊宋武台。塵世難逢開口笑，生前相遇且銜杯。    <br />    <br />    <b>     <font color=\"#FF6600\">示李叔時二首</font>    </b>    <br />    知子鳴弦意在山，一官聊復戲人間。能為白下東南尉，藜杖緇巾得往還。    <br />    <br />    千山訪我幾摧輈，清坐來看十日留。勢利白頭何足道，古人傾蓋有綢繆。    <br />    <br />    <b>     <font color=\"#FF6600\">示平甫弟</font>    </b>    <br />    汴渠西受崑崙水，五月奔湍射黃矢。高淮夜入忽倒流，碕岸相看欲生嘴。    <br />    萬檣如山矻不動，嗟我仲子行亦止。自聞留連且一月，每得問訊猶千里。    <br />    老工取河天上落，伏礫邅沙卷無底。土橋立馬望城東，數日知有相逢喜。    <br />    牆隅返照媚槐穀，池面過雨蘇篁葦。欣然把手相與閒，所願此時無一詭。    <br />    豈無他憂能老我，付與天地從今始。閉門為謝載酒人，外慕紛紛吾已矣。    <br />    <br />    <b>     <font color=\"#FF6600\">示四妹</font>    </b>    <br />    孟光求嬁得梁鴻，無下相隨不諱窮。卓犖才名今日事，蕭條門巷古人風。    <br />    五噫尚與時多忤，一笑兼忘我屢空。六月塵沙不札貸，泫然搔首又西東。    <br />    <br />    <b>     <font color=\"#FF6600\">示王鐸主簿</font>    </b>    <br />    君正忙時我正閒，如何同得到鍾山。夷門二十年前事，回首黃塵一夢間。    <br />    <br />    <b>     <font color=\"#FF6600\">示無外</font>    </b>    <br />    支頤橫口語，椎髻曲肱眠。莫問誰賓主，安知汝輩年。    <br />    鄰雞生午寂，幽草弄秋妍。卻憶東窗簟，蠻籐故宛然。    <br />    <br />    <b>     <font color=\"#FF6600\">示楊德逢</font>    </b>    <br />    我行其野，春日遲遲。有苑者柳，在水之湄。    <br />    有鳴倉庚，豈曰不時。求其友聲，頡之頏之。    <br />    嗟我懷人，何日忘之。六日不簷，方何為期。    <br />    期逝不至，我心西悲。跂予望之，其室則邇。    <br />    一者之來，我心則喜。我之懷矣，升彼虛矣。    <br />    愛而不見，云何吁矣。    <br />    <br />    <b>     <font color=\"#FF6600\">示永慶院秀老</font>    </b>    <br />    禪房借枕得重欹，陳跡翛然尚有詩。嗟我與公皆老矣，拂天松柏見栽時。    <br />    <br />    <b>     <font color=\"#FF6600\">示俞處士</font>    </b>    <br />    魯山眉宇人不見，只有歌辭來向東。借問樓前踏於蒍，何如雲臥唱松風。    <br />    <br />    <b>     <font color=\"#FF6600\">示俞秀老</font>    </b>    <br />    繚繞山如湧翠波，人家一半在煙蘿。時豐笑語春聲早，地僻追尋野興多。    <br />    窣堵朱甍開北向，招提素脊隱西阿。暮年要與君攜手，處處相煩作好歌。    <br />    <br />    <b>     <font color=\"#FF6600\">示俞秀老二首</font>    </b>    <br />    不見故人天際舟，小亭殘日更回頭。繰成白雪三千丈，細草孤雲一片愁。    <br />    <br />    君詩何以解人愁，初日紅蕖碧水流。未怕元劉妨獨步，每思陶謝與同遊。    <br />    <br />    <b>     <font color=\"#FF6600\">示元度</font>    </b>    <br />    今年鍾山南，隨分作園囿。鑿池構吾廬，碧水寒可漱。    <br />    溝西雇丁壯，擔土為培塿。扶疏三百株，蒔梀最高茂。    <br />    不求鵷鶵實，但取易成就。中空一丈地，斬木令結構。    <br />    五楸東都來，斸以遶簷溜。老來厭世語，深臥塞門竇。    <br />    贖魚與之遊，喂鳥見如舊。獨當邀之子，商略終宇宙。    <br />    更待春日長，黃鸝弄清晝。    <br />    <br />    <b>     <font color=\"#FF6600\">試茗泉</font>    </b>    <br />    此泉地何偏，陸羽曾未閱。坻沙光散射，竇乳甘潛洩。    <br />    靈山不可見，嘉草何由啜。但有夢中人，相隨掬明月。    <br />    <br />    <b>     <font color=\"#FF6600\">試院中五首</font>    </b>    <br />    少時操筆坐中庭，子墨文章頗自輕。聖世選材終用賦，白頭來此試諸生。    <br />    <br />    白髮無聊病更侵，移床臥竹向秋陰。朝來雁背西風急，吹折江湖萬里心。    <br />    <br />    咫尺淹留可奈何，東西虛共一姮娥。階前棗樹應搖落，此夜清光得幾多。    <br />    <br />    青燈照我夢城西，坐上傳觴把菊枝。忽忽覺來頭更白，隔牆聞語趁朝時。    <br />    <br />    蕭蕭疏雨吹簷角，噎噎暝蛩啼草根。閒卻荒庭歸未得，一燈明滅照黃昏。    <br />    <br />    <b>     <font color=\"#FF6600\">適意</font>    </b>    <br />    一燈相伴十餘年，舊事陳言知幾編。到了不如無累後，困來顛倒枕書眠。    <br />    <br />    <b>     <font color=\"#FF6600\">收鹽</font>    </b>    <br />    州家飛符來比櫛，海中收鹽今復密。窮囚破屋正嗟郗，吏兵操舟去復出。    <br />    海中諸島古不毛，島夷為生今獨勞。不煎海水餓死耳，誰肯坐守無亡逃。    <br />    爾來賊盜往往有，劫殺賈客沈其艘。一民之生重天下，君子忍與爭秋毫。    <br />    <br />    <b>     <font color=\"#FF6600\">書八功德水庵</font>    </b>    <br />    幽獨若可厭，真實為可喜。見山不礙目，聞水不逆耳。    <br />    翛然無所為，自得而已矣。    <br />    <br />    <b>     <font color=\"#FF6600\">書陳祈兄弟屋壁</font>    </b>    <br />    千里歸來倦宦身，欲尋田宅豫求鄰。能將孝友傳家世，鄉邑如君更幾人。    <br />    <br />    <b>     <font color=\"#FF6600\">書定林院窗二首</font>    </b>    <br />    道人今輟講，卷祴寄松蘿。說波羅密，當如習氣何。    <br />    <br />    竹雞呼我出華胥，起滅篝燈擁燎爐。試問道人何所夢，但言渾忘不言無。    <br />    <br />    <b>     <font color=\"#FF6600\">書何氏宅壁</font>    </b>    <br />    有興提魚就公煮，此言雖在已三年。皖灊終負幽人約，空對湖山坐惘然？    <br />    <br />    <b>     <font color=\"#FF6600\">書湖陰先生壁二首</font>    </b>    <br />    茆簷長掃靜無苔，花木成畦手自栽。一水護田將綠繞，兩山排闥送青來。    <br />    <br />    桑條索漠棟花繁，風斂餘香暗度垣。黃鳥數聲殘午夢，尚疑身屬半山園。    <br />    <br />    <b>     <font color=\"#FF6600\">書會別亭</font>    </b>    <br />    西城路，居人送客西歸處。年年借問去何時，今日扁舟從此去。    <br />    春風吹花落高枝，飛來飛去不自知。路上行人亦如此，應有重來此處時。    <br />    <br />    <b>     <font color=\"#FF6600\">書靜照禪師塔</font>    </b>    <br />    簡老已歸黃土陌，淵師今作白頭翁。百憂三十餘年事，陳跡山林草野中。    <br />    <br />    <b>     <font color=\"#FF6600\">書任村馬鋪</font>    </b>    <br />    兒童繫馬黃河曲，近岸河流如可掬。任村炊米朝食魚，日暮滎陽驛中宿。    <br />    投老經過身獨在，當時洲渚今平陸。秫黍冥冥十數家，仰視荒蹊但喬木。    <br />    冰盤鱠美客自知，起看白水還東馳。爾來百口皆年少，歸與何人共此悲。    <br />    <br />    <b>     <font color=\"#FF6600\">書汜水關寺壁</font>    </b>    <br />    汜水鴻溝楚漢間，跳兵走馬百重山。如何咫尺商於地，便有園公綺季閒。    <br />    <br />    <b>     <font color=\"#FF6600\">書堂</font>    </b>    <br />    烏石岡頭上塚歸，柘岡西畔下書帷。辛夷花發白如雪，萬國春風慶曆時。    <br />    <br />    <b>     <font color=\"#FF6600\">叔孫通</font>    </b>    <br />    先生秦博士，秦禮頗能熟。量主欲有為，兩生皆不欲。    <br />    草具一王儀，群豪果知肅。黃金既遍賜，短衣衣已續。    <br />    儒術自此凋，何為反初服。    <br />    <br />    <b>     <font color=\"#FF6600\">殊勝淵師八十餘因見訪問之近來如何答曰隨緣而已至示寂作是詩</font>    </b>    <br />    寄託荒山鬼與鄰，一生黃卷不離身。百年薪盡隨緣去，莫學緇郎更誤人。    <br />    <br />    <b>     <font color=\"#FF6600\">舒州被召試不赴偶書</font>    </b>    <br />    戴盆難與望天兼，自怪虛名亦自嫌。槁壤太牢俱有味，可能蚯蚓獨清廉。    <br />    <br />    <b>     <font color=\"#FF6600\">舒州七月十一日雨</font>    </b>    <br />    行看舒氣來方勇，臥聽秋聲落竟慳。淅瀝未生羅豆水，蒼茫空失皖公山。    <br />    火耕又見無遺種，肉食何妨有厚顏。巫祝萬端曾不救，只疑天賜雨工閒。    <br />    <br />    <b>     <font color=\"#FF6600\">雙廟</font>    </b>    <br />    兩公天下駿，無地與騰驤。就死得處所，至今猶耿光。    <br />    中原擅兵革，昔日幾侯王。此獨身如在，誰令國不亡。    <br />    北風吹樹急，西日照窗涼。志士千年淚，泠然落奠觴。    <br />    <br />    <b>     <font color=\"#FF6600\">誰將</font>    </b>    <br />    誰將石黛染春潮，復捻黃金作柳條。西崦東溝從此好，筍輿追我莫辭遙。    <br />    <br />    <b>     <font color=\"#FF6600\">司馬遷</font>    </b>    <br />    孔鸞負文章，不忍留枳棘。嗟子刀鋸間，悠然止而食。    <br />    成書與後世，憤悱聊自釋。領略非一家，高辭殆天得。    <br />    雖微樊父明，不失孟子直。彼欺以自私，豈啻相十百。    <br />    <br />    <b>     <font color=\"#FF6600\">思北山</font>    </b>    <br />    日日思北山，而今北山去。寄語白蓮庵，迎我青松路。    <br />    <br />    <b>     <font color=\"#FF6600\">思古</font>    </b>    <br />    古之士方窮，材行已雲貴。大臣公聽采，左右不得蔽。    <br />    或從蒿藜間，人據廊廟勢。小夫不敢望，雲我非其匯。    <br />    朝遊俊者羞，暮出逢者避。所以後世愚，人人願高位。    <br />    <br />    <b>     <font color=\"#FF6600\">思王逢原</font>    </b>    <br />    自吾失逢原，觸事輒愁思。豈獨為故人，撫心良自悲。    <br />    我善孰相我，孰知我瑕疵。我思誰能謀，我語聽者誰。    <br />    朝出一馬驅，暝歸一馬馳。馳驅不自得，談笑強追隨。    <br />    仰屋臥太息，起行涕淋漓。念子塚上土，草茅已紛披。    <br />    婉婉婦且少，煢煢一女嫠。高義動閭里，尚聞致財貲。    <br />    嗟我衣冠朝，略能具饘糜。葬祭無所助，哀顏亦何施。    <br />    聞婦欲北返，跂予常望之。寒汴已閉口，此行又參差。    <br />    又說當產子，產子知何時。賢者宜有後，固當夢熊羆。    <br />    天方不可恃，我願適在茲。我疲學更誤，與世不相宜。    <br />    宿昔心已許，同岡結茅茨。此事今已矣，已矣尚誰知。    <br />    渺渺江與潭，茫茫山與陂。安能久竊食，終負故人期。    <br />    <br />    <b>     <font color=\"#FF6600\">思王逢原三首</font>    </b>    <br />    布衣阡陌動成群，卓犖高才獨見君。杞梓豫章蟠絕壑，騏驎騕褭跨浮雲。    <br />    行藏已許終身共，生死那知半路分。便恐世間無妙質，鼻端從此罷揮斤。    <br />    <br />    蓬蒿今日想紛披，塚上秋風又一吹。妙質不為平世得，微言唯有故人知。    <br />    廬山南墮當書案，湓水東來入酒卮。陳跡可憐隨手盡，欲歡無復似當時。    <br />    <br />    百年相望濟時功，歲路何知向此窮。鷹隼奮飛凰羽短，騏驎埋沒馬群空。    <br />    中郎舊業無兒付，康子高才有婦同。想見江南原上墓，樹枝零落紙錢風。    <br />    <br />    <b>     <font color=\"#FF6600\">四皓二首</font>    </b>    <br />    四皓秦漢時，招招莫能致。紫芝可以飽，粱肉非所嗜。    <br />    谷廣水渙渙，山長雲洩洩。與其貴而拘，不若賤而肆。    <br />    <br />    秦敺九州逃，知力起經綸。重利誘眾策，頗知聚秦民。    <br />    頹然此四老，上友千載魂。采芝商山中，一視漢與秦。    <br />    靈珠在泥沙，光景不可昏。道德雖避世，餘風回至尊。    <br />    嫡孽一朝正，留侯果如言。出處但有禮，廢興豈所存。    <br />    <br />    <b>     <font color=\"#FF6600\">四月果</font>    </b>    <br />    一春強半勒花風，幾日園林幾樹紅。汲汲追攀常恨晚，紛紛吹洗忽成空。    <br />    行看果下蒼苔地，已作人間白髮翁。豈惜解鞍留夜飲，此身醒醉與誰同。    <br />    <br />    <b>     <font color=\"#FF6600\">汜水寄和甫</font>    </b>    <br />    虎牢關下水逶迤，想汝飄然過此時。灑血只添波浪起，脫身難借羽翰追。    <br />    留連厚祿非朝隱，乘隔殘年更土思。已卜冶城三畝地，寄聲知我有歸期。    <br />    <br />    <b>     <font color=\"#FF6600\">松間</font>    </b>    <br />    偶向松間覓舊題，野人休誦北山移。丈夫出處非無意，猿鶴從來不自知。    <br />    <br />    <b>     <font color=\"#FF6600\">松江二首</font>    </b>    <br />    宛宛虹霓墮半空，銀河直與此相通。五更縹緲千山月，萬里淒涼一笛風。    <br />    鷗鷺稍回青靄外，汀洲時起綠蕪中。騷人自欲留坐句，忽憶君詩思已窮。    <br />    <br />    來時還似去時天，欲道來時已惘然。只有松江橋下水，無情長送去來船。    <br />    <br />    <b>     <font color=\"#FF6600\">宋城道中</font>    </b>    <br />    都城花木久知春，北路餘寒尚中人。宿草連雲青未得，東風無賴只驚塵。    <br />    <br />    <b>     <font color=\"#FF6600\">宋中道挽辭</font>    </b>    <br />    文史傳家學，聲名動帝除。蘭堂空作賦，金匱不讎書。    <br />    勝事悲疇昔，清談想緒餘。吹簫索上去，歸國有魂車。    <br />    <br />    <b>     <font color=\"#FF6600\">送悲如晦宰吳江</font>    </b>    <br />    霜澤與天杳，旁臨無限情。他時散髮處，最愛垂虹亭。    <br />    飄然平生遊，捨我戴吳星。欲往獨不得，都門看揚舲。    <br />    到縣問疾苦，為予求所經。當知耕牧地，往往茭蒲青。    <br />    三江斷其二，洚水何由寧。微子好古者，此歌尚誰聽。    <br />    <br />    <b>     <font color=\"#FF6600\">送別韓虞部</font>    </b>    <br />    客舍街南初著巾，與君兄弟即相親。當年豈意兩家子，今日更為同社人。    <br />    京洛風塵嗟阻閣，江湖杯酒惜逡巡。歸帆嶺北茫茫水，把手何時寂寞濱。    <br />    <br />    <b>     <font color=\"#FF6600\">送潮州呂使君</font>    </b>    <br />    韓君揭陽居，慼嗟與死鄰。呂使揭陽去，笑談面生春。    <br />    當復進趙子，詩書相討論。不必移鱷魚，詭怪以疑民。    <br />    有若大顛者，高材能動人。亦勿與為禮，聽之汩彝倫。    <br />    同朝敘朋友，異姓接婚姻。恩義乃獨厚，懷哉余所陳。    <br />    <br />    <b>     <font color=\"#FF6600\">送陳諤</font>    </b>    <br />    有司昔者患不公，糊名謄書今故密。論才相若子獨棄，外物有命真難必。    <br />    鄉閭孝友莫如子，我願卜鄰非一日。朱門奕奕行多慚，歸矣無為惡蓬蓽。    <br />    <br />    <b>     <font color=\"#FF6600\">送陳景初</font>    </b>    <br />    慘淡淮山水墨秋，行人不飲奈離愁。藥囊直入長安市，誰識柴車載伯休。    <br />    <br />    <b>     <font color=\"#FF6600\">送陳景初金陵持服舉族貧病煩君藥石之功</font>    </b>    <br />    舉族貧兼病，煩君藥石功。長安何日到，一一問歸鴻。    <br />    <br />    <b>     <font color=\"#FF6600\">送陳靖中捨歸武陵</font>    </b>    <br />    知君欲上武陵溪，水自東流人自西。到日桃花應已謝，想君應不為花迷。    <br />    <br />    <b>     <font color=\"#FF6600\">送陳令</font>    </b>    <br />    長溪流水碧潺潺，古木蒼籐暗兩山。把臂道人今在否，長官白首尚人間。    <br />    <br />    <b>     <font color=\"#FF6600\">送陳舜俞制科東歸</font>    </b>    <br />    諸賢發策未央宮，獨得菑川一老翁。曲學暮年終漢相，高談平日漫周公。    <br />    君今壯歲收科第，我欲它時看事功。聞說慨然真有意，贈行聊似古人風。    <br />    <br />    <b>     <font color=\"#FF6600\">送程公辟得謝歸姑蘇</font>    </b>    <br />    東歸行路歎賢哉，碧落新除寵上才。白傅林塘傳畫去，吳王花鳥入詩來。    <br />    唱酬自有微之在，談笑應容逸少陪。除此兩翁相見外，不知三徑為誰開。    <br />    <br />    <b>     <font color=\"#FF6600\">送程公辟守洪州</font>    </b>    <br />    畫船插幟搖秋光，鳴鐃傳鼓水洋洋。豫章太守吳郡郎，行指斗牛先過鄉。    <br />    鄉人出孰航酒漿，炰龜鱠魚炊稻粱。芡頭肥大菱腰長，釂酬喧呼坐滿床。    <br />    怪君三年寓瞿塘，又驅傳馬登太行。纓旄脫盡歸大梁，翻然出走天南疆。    <br />    九江左投貢與辛，揚瀾吹漂浩無旁。老蛟戲水風助狂，盤滑忽坼千丈強。    <br />    君聞此語悲慨慷，迎吏乃前持一觴。鄙州歷選多俊良，鎮撫時有諸侯王。    <br />    拂天高閣朱鳥翔，西山蟠繞鱗鬣蒼。下視城塹真金湯，雄樓傑屋郁相望。    <br />    中戶尚有千金藏，漂田種杭出穰穰。沉檀珠犀雜萬商，大舟如山起牙檣，    <br />    輸瀉交廣流荊揚。輕裾利屣列名倡，春風蹋遙能斷腸。平湖灣塢煙渺茫，    <br />    樹石珍怪花草香。幽處往往聞笙簧，地靈人秀古所臧。勝兵可使酒可嘗，    <br />    十州將吏隨低昂，談笑指麾回雨陽。非君才高力方剛，豈得跨有此一方，    <br />    無為聽客欲沾裳。使君謝吏趣治裝，我行樂矣未渠央。    <br />    <br />    <b>     <font color=\"#FF6600\">送春</font>    </b>    <br />    武陵山下朝買船，風吹宿霧山花鮮。萬家笑語橫青天，綺窗羅暮舞嬋娟。    <br />    小鬟折花叩船舷，玉琖寫酒酬金錢。朱夢飛動浮雲巘，天外筦簫來宛轉。    <br />    斷橋人行夕陽路，樓觀琉璃影中見。酡顏未分驊騮催，燭人坐客猶徘徊。    <br />    豈知閶闔門邊住，春盡不見芳菲開。日月紛紛車走阪，少年意氣何由挽。    <br />    洞庭浪與天地白，塵昏萬里東浮眼。黑貂裘敝歸幾時，相見綠樹啼黃鸝。    <br />    榮華俯仰憂患隨，命駕吾與高人期。    <br />    <br />    <b>     <font color=\"#FF6600\">送純甫如江南</font>    </b>    <br />    青溪看汝始蹁躚，兄弟追隨各少年。壯爾有行今納婦，老吾無用亦求田。    <br />    初來淮北心常折，卻望江南眼更穿。此去還知苦相憶，歸時快馬亦須鞭。    <br />    <br />    <b>     <font color=\"#FF6600\">送崔左藏之廣東</font>    </b>    <br />    怪石巉巉上泬寥，昔人於此奏簫韶。水清但有嘉魚出，風暖何曾毒草搖。    <br />    今日掩留君按節，當時嬉戲我垂髫。因尋舊政詢遺老，為作新詩變俚謠。    <br />    <br />    <b>     <font color=\"#FF6600\">送道光法師住持靈巖</font>    </b>    <br />    靈巖開闢自何年，草木神奇鳥獸仙。一路紫苔通窅窱，千崖青靄落潺湲。    <br />    山只嘯聚荒禪室，像眾低摧想法筵。雪足莫辭重趼往，東人香火有因緣。    <br />    <br />    <b>     <font color=\"#FF6600\">送鄧監簿南歸</font>    </b>    <br />    不見驪塘路，茫然四十春。長為異鄉客，每憶故時人。    <br />    水閱公三世，雲浮我一身。濠梁送歸處，握手但悲辛。    <br />    <br />    <b>     <font color=\"#FF6600\">送丁廓秀才歸汝陰</font>    </b>    <br />    風駛柳條乾，駝裘未勝寒。殷懃陌上日，為客暖征鞍。    <br />    <br />    <b>     <font color=\"#FF6600\">送丁廓秀才歸汝陰二首</font>    </b>    <br />    好去翩然丁令威，昔人且在不應非。淮雲豈與遼天闊，想復留情故一歸。    <br />    <br />    西州行路日蕭條，執手傷懷不自聊。故子故鄉終念返，豈能無意冶城潮。    <br />    <br />    <b>     <font color=\"#FF6600\">送董伯懿歸吉州</font>    </b>    <br />    我來以喪歸，君至因謫徙。蒼黃憂患中，邂逅遇於此。    <br />    去年服初除，聽赦相助喜。看君數歸月，但屈兩三指。    <br />    茫然冬更秋，一笑非願始。籃輿楊柳下，明月芙蕖水。    <br />    僮饑屢闚門，客罷方隱几。是非評眾詩，成敗斷前史。    <br />    時時對奕石，漫浪爭生死。送迎皆幅巾，設食但陳米。    <br />    亦曾戲篇章，揮翰疾蒿矢。君豪才有餘，我老憊先止。    <br />    東城景陽陌，南望長干紫。欲斸三畝蔬，於焉寄殘齒。    <br />    經過計後日，唱和猶在耳。新恩忽捨我，欣悵生彼己。    <br />    江湖北風帆，捩柂即千里。相逢知何時，莫惜縑與紙。    <br />    <br />    <b>     <font color=\"#FF6600\">送董傳</font>    </b>    <br />    悠悠隴頭水，日夜向西流。行路未雲已，歸人空復愁。    <br />    文章合用世，顏髮未驚秋。一聽秦聲罷，還來上國遊。    <br />    <br />    <b>     <font color=\"#FF6600\">送杜十八之廣南</font>    </b>    <br />    東南炎海外，尋訪又輸君。過嶺猿啼暖，貪程馬送曛。    <br />    清談消瘴癘，秀句起煙雲。及早來鄉薦，朝廷尚右文。    <br />    <br />    <b>     <font color=\"#FF6600\">送方劭秘校</font>    </b>    <br />    南浦柔條拂地垂，攀翻聊寄我西悲。武昌官柳年年好，他日春風憶此時。    <br />    <br />    <b>     <font color=\"#FF6600\">送福建張比部</font>    </b>    <br />    畫船簫鼓出都時，萬里驚鷗去不追。卻望塵沙應駐節，會逢山水即吟詩。    <br />    長魚俎上通三印，新茗齋中試一旗。只恐遠方難久滯，莫愁風物不相宜。    <br />    <br />    <b>     <font color=\"#FF6600\">送復之屯田赴成都</font>    </b>    <br />    盤礡西南江與岷，石犀金馬世稱神。桑麻接畛餘無地，錦繡連城別有春。    <br />    結綬相隨通籍久，推車此去辟書新。知君不為山川險，便忘吾家叱馭人。    <br />    <br />    <b>     <font color=\"#FF6600\">送耿天騭至渡口</font>    </b>    <br />    雪雲江上語依依，不比尋常恨有違。四十餘年心莫逆，故人如我與君稀。    <br />    <br />    <b>     <font color=\"#FF6600\">送何聖從龍圖</font>    </b>    <br />    射策曾稱蜀郡雄，朝廷重得漢司空。應留賜席丹塗地，誤責飛芻紫塞功。    <br />    三徑欲歸無舊業，百城先至有清風。潞山直與天為黨，回首孫高想見公。    <br />    <br />    <b>     <font color=\"#FF6600\">送何正臣主簿</font>    </b>    <br />    何郎冰雪照青春，應敵皆言筆有神。魯國儒人何獨少，元君畫史故應真。    <br />    百年冠蓋風雲會，萬里山川日月新。何但諸公能品藻，會須天子擢平津。    <br />    <br />    <b>     <font color=\"#FF6600\">送和甫至龍安暮歸</font>    </b>    <br />    隱隱西南月一鉤，春風落日澹如秋。房櫳半掩無人語，鼓角聲中始欲愁。    <br />    <br />    <b>     <font color=\"#FF6600\">送和甫至龍安微雨因寄吳氏女子</font>    </b>    <br />    荒煙涼雨助人悲，淚染衣巾不自知。除卻春風沙際綠，一如看汝過江時。    <br />    <br />    <b>     <font color=\"#FF6600\">送河間晁寺丞</font>    </b>    <br />    公孫富文墨，名字世多知。談笑取高第，絃歌當此時。    <br />    臨河薪石費，近塞繭絲移。緩急常愁此，看君有所為。    <br />    <br />    <b>     <font color=\"#FF6600\">送河中通判朱郎中迎母東歸</font>    </b>    <br />    綵衣東笑上歸船，萊氏歡娛在晚年。嗟我白頭生意盡，看君今日更淒然。    <br />    <br />    <b>     <font color=\"#FF6600\">送黃吉甫入京題清涼寺壁</font>    </b>    <br />    薰風洲渚濟花繁，看上征鞍立寺門。投老難堪與君別，倚江從此望遠轅。    <br />    <br />    <b>     <font color=\"#FF6600\">送黃吉父將赴南康官歸金溪三首</font>    </b>    <br />    柘岡西路白雲深，想子東歸得重尋。亦見舊時紅躑躅，為言春至每傷心。    <br />    <br />    還家一笑即芳辰，好與名山作主人。邂逅五湖乘興往，相邀錦繡谷中春。    <br />    <br />    歲晚相逢喜且悲，莫占風日恨歸遲。我如逆旅當去客，復會有無那得知。    <br />    <br />    <b>     <font color=\"#FF6600\">送惠思上人</font>    </b>    <br />    黃鶴撫四海，翻然落中州。一聽笙與鏞，低回如有求。    <br />    飛鳴阿閣上，好與鳳皇遊。顧憐魯東門，無事反悲愁。    <br />    歲晏忽驚矯，問胡不少留。因知網羅外，猶有稻粱謀。    <br />    <br />    <b>     <font color=\"#FF6600\">送江寧彭給事赴闕</font>    </b>    <br />    西江望士眾長兼，卓犖傳家在一男。壯誌異時開史牒，妙齡終日對書龕。    <br />    桂堂發策收科選，櫻苑頒詩豫宴酣。大邑援琴聊試可，小州懷紱果才堪。    <br />    分台拜職榮先入，抗疏辭恩恥橫覃。勁操比松寒不撓，忠言如藥苦非甘。    <br />    龍鱗直為當官觸，虎穴寧關射利探。朱轂獸頭終協夢，粉闈雞舌更須含。    <br />    均輸北轉荊門鷁，勸課西臨蜀市蠶。期信有兒迎郭汲，食貧無地乞羊曇。    <br />    櫜垂鈴棧駝鳴    <a target=\"_blank\" href=\"http://140.111.1.40/yitic/frc/frc01588.htm\">●</a>，節擁棠郊虎視眈。歸見廣墀瞻斧藻，對揚初服改朱藍。    <br />    進班華省財方阜，出按窮邊虜稍戡。帝命賈琮當冀北，民歌姬奭次周南。    <br />    投壺饗客魚無乙，伐鼓搜兵馬有驔。鯨鬣掀紅旗杳杳，虯髯吒黑纛鬖鬖。    <br />    威加諸部風霜肅，惠浸連營雨露涵。大斗時時能劇飲，輕裘往往只清談。    <br />    乾龍已應天飛五，晉馬徐觀晝接三。道在君臣方自合，德侔鄉長亦誰慚。    <br />    便蕃肯較平生寵，放曠皆知雅性    <a target=\"_blank\" href=\"http://140.111.1.40/yitic/frc/frc02207.htm\">●</a>。委佩去辭廷殖殖，揚舲來得府潭潭。    <br />    一尊客語從容盡，千里人情委曲諳。豈但故多扶杖祝彭聃。    <br />    幕中俊乂閒刀筆，帳下驍雄冷劍鐔。楚地怪須留汲黯，蕭規疑欲付曹參。    <br />    從來貴勢公何慕，自是賢名上所貪。未信逸身今以老，且當憂國每如惔。    <br />    論心邂逅膠投漆，搔首低徊雪滿簪。鎮撫未驚移歲月，追攀曾許賞煙嵐。    <br />    餘歡遽隔新亭餞，宿惠難忘舊館驂。捲曲尚誰知散櫟，崢嶸空此詠枯楠。    <br />    <br />    <b>     <font color=\"#FF6600\">送郊社朱兄除郎東歸</font>    </b>    <br />    手持官牒出神皋，迎客遙知賀酒醪。照映里門非白屋，欺凌春草有青袍。    <br />    宦遊雖晚何妨久，餓顯從來不必高。孝友父兄家法在，想能清白遺兒曹。    <br />    <br />    <b>     <font color=\"#FF6600\">送經臣富順寺丞</font>    </b>    <br />    故人為縣楚江邊，海角猶聞政事傳。萬井已安如赤子，一麾今去上青天。    <br />    應開醉眼酴醾下，莫起歸心杜宇前。報主代親俱有地，幾人忠孝似君全。    <br />    <br />    <b>     <font color=\"#FF6600\">送李才元校理知邛州</font>    </b>    <br />    朝廷孝治稱今日，鄉郡榮歸及壯時。關吏相呼迎印綬，里兒爭出望旄麾。    <br />    北堂已足誇三釜，南畝當今識兩歧。獨我尚留真有命，天於人欲本無私。    <br />    <br />    <b>     <font color=\"#FF6600\">送李秘校南歸</font>    </b>    <br />    四十青衫更旅人，悠悠饑馬傍沙塵。久留上國言空當，卻走南州食轉貧。    <br />    自作詩書能見志，應知時命不關身。江湖勝事從今數，肯但悲歌寂寞濱。    <br />    <br />    <b>     <font color=\"#FF6600\">送李生白華巖修道</font>    </b>    <br />    白華巖主是金仙，假作山僧學道禪。珍重此行吾不及，為傳消息結因緣。    <br />    <br />    <b>     <font color=\"#FF6600\">送李太保知儀州</font>    </b>    <br />    北平上谷當時守，氣略人推李廣優。還見子孫持漢節，欲臨關塞撫羌酋。    <br />    雲邊鼓吹應先喜，日下旌旗更少留。五字亦君家世事，一吟何以稱來求。    <br />    <br />    <b>     <font color=\"#FF6600\">送李屯田守桂陽二首</font>    </b>    <br />    泊船香爐峰，始與子相識。寄書邗江上，詒我峰下石。    <br />    緣以湘水竹，攜持與南北。永懷故人歡，不願百金易。    <br />    竹枯歸樵蘇，石爛棄沙礫。夷門得邂逅，綠髮皆半白。    <br />    追思少時事，俛仰如一夕。老矣無所為，空知念疇昔。    <br />    常思一杯酒，要子相解釋。出門事紛紛，歸臥意還譏。    <br />    聞當上湓水，持詔守嶺厄。方為萬里別，執手先慘戚。    <br />    茲遊信浩蕩，山水多所得。為我謝香爐，風塵每相憶。    <br />    <br />    蒼黃離家問南北，中路思歸歸不得。風濤何處不驚人，雨雪前村更欺客。    <br />    舊交旌旆此盤桓，見我即令兒解鞍。荒山樂官歌舞拙，提壺沽酒聊一歡。    <br />    行藏欲語眉不展，互歎別離心繾婘。行年半百勞如此，南畝催耕未宜晚。    <br />    <br />    <b>     <font color=\"#FF6600\">送李宣叔倅漳州</font>    </b>    <br />    閩山到漳窮，地與南越錯。山川郁霧毒，瘴癘春冬作。    <br />    荒茅篁竹閒，蔽虧有城郭。居人特鮮少，市井宜蕭索。    <br />    野花開無時，蠻酒持可酌。窮年不值客，誰與分杯杓。    <br />    朝廷尚賀俊，磊砢充台閣。君能喜節行，文藝又該博。    <br />    超然萬里去，識者為不樂。予聞君子居，自可救民瘼。    <br />    苟能御外物，得地無美惡。似聞最南方，北客今勿藥。    <br />    林麓換風氣，獸蛇凋毒蟲。如漳猶近州，氣冷又銷鑠。    <br />    珍足海物味，其厚不為薄。章舉馬甲柱，固已輕羊酪。    <br />    蕉黃荔子丹，又勝楂梨酢。逢衣比多士，往往在丘壑。    <br />    從容與笑語，豈不慰寂寞。太守好觴詠，嘉賓應在幕。    <br />    想即有新詩，流傳至京洛。    <br />    <br />    <b>     <font color=\"#FF6600\">送李璋</font>    </b>    <br />    湖海聲名二十年，尚隨鄉賦已華顛。卻歸甫里無三徑，擬傍胥山就一廛。    <br />    朱轂風塵休悵望，青鞋雲水且留連。故人亦見如相問，為道方尋木雁篇。    <br />    <br />    <b>     <font color=\"#FF6600\">送李質夫之陝府</font>    </b>    <br />    平世求才漫至公，悠悠羈旅士多窮。十年見子尚短褐，千里隨人今北風。    <br />    戶外屨貧虛自滿，樽中酒賤亦常空。共嫌欲老無機械，心事還能與我同。    <br />    <br />    <b>     <font color=\"#FF6600\">送靈仙裴太博</font>    </b>    <br />    一官留隱太常中，生事蕭然信所窮。有力尚期當世用，無求今見古人風。    <br />    邅回舊學皆殘稿，邂逅相看各老翁。他日卜居何處好，溪山還欲與君同。    <br />    <br />    <b>     <font color=\"#FF6600\">送劉貢甫謫官衡陽</font>    </b>    <br />    劉郎劉郎莫先起，遇酒當歌且歡喜。船頭朝轉暮千里，眼中之人吾老矣。    <br />    九疑聯綿皆相似，負雪崔嵬插花裡。萬里衡陽雁，尋常到此回。    <br />    行逢二三月，好與雁同來。雁來人不來，如何不飲令心哀。    <br />    莫厭瀟湘少人處，謫官樽俎定常開。    <br />    <br />    <b>     <font color=\"#FF6600\">送劉貢父赴秦州清水</font>    </b>    <br />    劉郎高論坐噓枯，幕府調胹用緒餘。筆下能當萬人敵，腹中嘗記五車書。    <br />    聞多望士登天祿，知有名臣薦子虛。且復絃歌窮塞上，只應非晚召相如。    <br />    <br />    <b>     <font color=\"#FF6600\">送劉和父奉使江西</font>    </b>    <br />    劉郎今日擁旌麾，傳到江南喜可知。上塚還須擊羊豕，下車應不問狐狸。    <br />    無人敢效公榮酒，為我聊尋逸少池。亦見嶺頭花爛熳，更將春色寄相思。    <br />    <br />    <b>     <font color=\"#FF6600\">送呂望之</font>    </b>    <br />    池散田田碧，台敷灼灼紅。年華豈有盡，心賞亦無窮。    <br />    <br />    <b>     <font color=\"#FF6600\">送梅龍圖</font>    </b>    <br />    子真家世子雲鄉，風力才華豈易當。回首古人多隱約，致身今日獨輝光。    <br />    謨明久合分三府，治劇聊須試一方。從此政成何所報，百城無事只耕桑。    <br />    <br />    <b>     <font color=\"#FF6600\">送明州王大卿</font>    </b>    <br />    大曆才臣有此州，昆雲今駕鹿轓遊。從來所至邦人喜，真復能分聖主憂。    <br />    千里封疆何足治，一時名跡故應留。屬城舊吏雖疲懶，尚可揮毫敵李舟。    <br />    <br />    <b>     <font color=\"#FF6600\">送潘景純</font>    </b>    <br />    東都曾以一當千，場屋聲名十五年。晚賜綠衣隨宦牒，始操丹筆事戎旃。    <br />    明時正欲精搜選，榮路何當力薦延。賴有史君能好士，方看一鶚在秋天。    <br />    <br />    <b>     <font color=\"#FF6600\">送龐簽判</font>    </b>    <br />    北都兩去不辭勤，仕路論材況出群。一相關藩嘗負弩，三年通籍更從軍。    <br />    清談猶得當時事，遺愛應從此日聞。我憶荊溪山最樂，看君摩翮上青雲。    <br />    <br />    <b>     <font color=\"#FF6600\">送裴如晦即席分題三首</font>    </b>    <br />    飄然五湖長，昨日國子師。綠髮約略白，青衫欲成緇。    <br />    牽舟推河冰，去與山水期。春風垂虹亭，一杯湖上持。    <br />    傲兀何賓客，兩忘我與而。能復記此飲，詩成酒淋漓。    <br />    <br />    十月穎水冰，問君行何為。行不顧斗米，自與五湖期。    <br />    平生湖上遊，幽事略能知。此後君最樂，窮年得遊嬉。    <br />    彩鯨抗波濤，風作鱗之而。鳴鼓上洞庭，笑看紅橘垂。    <br />    漠漠大梁下，黃沙吹酒旗。應憐故人愁，回首一相思。    <br />    <br />    邂逅君子堂，一杯相與持。便應取酩酊，萬事不足惟。    <br />    平明蔡河風，回首成差池。獨我漫浪者，尚得行相追。    <br />    磨刀鱠嚴冬，宿昔少陵詩。還當捕鱸魚，載酒與我期。    <br />    甫里松菊盛，洞庭柑橘垂。文章為我唱，不數陸與皮。    <br />    <br />    <b>     <font color=\"#FF6600\">送裴如晦宰吳江</font>    </b>    <br />    青髮朱顏各少年，幅巾談笑兩歡然。柴桑別後餘三徑，天祿歸來盡一廛。    <br />    邂逅都門誰載酒，蕭條江縣去鳴弦。猶疑甫里英靈在，到日憑君為艤船。    <br />    <br />    <b>     <font color=\"#FF6600\">送契丹使還次韻答淨因老</font>    </b>    <br />    老欲求吾志，時方摭我華。強將愁出塞，空得病還家。    <br />    日轉山河暖，風含草木葩。勝遊思一往，不敢問三車。    <br />    <br />    <b>     <font color=\"#FF6600\">送喬執中秀才歸高郵</font>    </b>    <br />    薄飯午不羹，空爐夜無炭。寥寥日避席，烈烈風欺幔。    <br />    謂予勿惡此，何為向子歎。長年客塵沙，無婦助親爨。    <br />    寒暄慰白首，我弟才將冠。邅回歲又晚，想見淮湖漫。    <br />    古人一日養，不以三公換。田園在戮力，且欲歸鋤灌。    <br />    行矣子誠然，光陰未宜翫。負米力有餘，能無讀書伴。    <br />    <br />    <b>     <font color=\"#FF6600\">送僧惠思歸錢塘</font>    </b>    <br />    淥淨堂前湖水淥，歸時正復有荷花。花前亦見餘杭姥，為道仙人憶酒家。    <br />    <br />    <b>     <font color=\"#FF6600\">送僧無惑歸鄱陽</font>    </b>    <br />    晚扶衰憊寄人間，應接紛紛只強顏。掛席每諳東匯水，采芝多夢舊遊山。    <br />    故人獨往今為樂，何日相隨我亦閒。歸見江東諸父老，為言飛鳥會知還。    <br />    <br />    <b>     <font color=\"#FF6600\">送僧遊天台</font>    </b>    <br />    天台一萬八千丈，歲晏老僧攜錫歸。前程好景解吟否，密雪亂雲緘翠微。    <br />    <br />    <b>     <font color=\"#FF6600\">送沈康知常州</font>    </b>    <br />    作客蘭陵跡已陳，為傳謠俗記州民。溝塍半廢田疇薄，廚傳相仍市井貧。    <br />    常恐勞人輕白屋，忽逢佳士得朱輪。殷懃話此還惆悵，最憶荊溪兩岸春。    <br />    <br />    <b>     <font color=\"#FF6600\">送沈興宗察院出使湖南</font>    </b>    <br />    諫書平日皁囊中，朝路爭看一馬驄。漢節飽曾沖海霧，楚帆聊復借湖風。    <br />    皇華命使今為重，直道酬君遠亦同。投老承明無補助，得為湘守即隨公。    <br />    <br />    <b>     <font color=\"#FF6600\">送石賡歸寧</font>    </b>    <br />    虛名誤長者，邂逅肯經過。所操十餘篇，浩蕩決江河。    <br />    側身朝市間，樂少悲慚多。文章舊所好，久已廢吟哦。    <br />    開編喜有得，一讀瘳沉痾。裹飯北城陰，永懷從晤歌。    <br />    又欲及歲晚，空堂掃絲窠。稍出平生言，道藝相琢磨。    <br />    忽隨雁南飛，當此葉辭柯。去去梨嶺高，想見青坡陀。    <br />    黃花一杯酒，為壽樂如何。微詩等瓦礫，持用報隋和。    <br />    <br />    <b>     <font color=\"#FF6600\">送叔康侍御</font>    </b>    <br />    詔取名郎入憲台，此時方急濟時才。聖聰應已虛心待，奸黨寧無側目猜。    <br />    白筆豈知權可畏，皁囊還請上親開。佇聞讜論能醫國，飛報頻隨驛騎來。    <br />    <br />    <b>     <font color=\"#FF6600\">送宋中道倅洺州</font>    </b>    <br />    漳水不灌鄴，不知幾何時。後世有史起，乃能為可為。    <br />    余嘗憐洺民，舄鹵半不治。頗覺漳可引，但為談者嗤。    <br />    高議不同俗，功成人始思。夫子到官日，勿忘吾此詩。    <br />    <br />    <b>     <font color=\"#FF6600\">送蘇屯田廣西轉運</font>    </b>    <br />    置將從來欲善師，百城蹉跌起毫釐。驅除久費兵符出，按撫紛煩使節移。    <br />    恩澤易行窮苦後，功名常見急難時。孺文此日風流在，直筆他年豈愧辭。    <br />    <br />    <b>     <font color=\"#FF6600\">送孫長倩歸輝州</font>    </b>    <br />    溪澗得雨潦，奔溢不可航。江海收百川，浩浩誰能量。    <br />    溪澗之日短，江海之日長。願生畜道德，江海以自方。    <br />    <br />    <b>     <font color=\"#FF6600\">送孫立之赴廣西</font>    </b>    <br />    十年一別兩相過，前想悲歡慷慨歌。窮去始知風俗薄，靜來猶厭事機多。    <br />    相期鼻目傾肝膽，誰伴溪山避網羅。萬里辛勤君舊識，重江應亦畏風波。    <br />    <br />    <b>     <font color=\"#FF6600\">送孫叔康赴御史府</font>    </b>    <br />    古人喜經綸，萬事慚強聒。時來上青冥，俯仰但一節。    <br />    危言回丘山，聲利盡毫末。由來治亂體，宿昔心已達。    <br />    肯隨俗好惡，議論輕自決。遺風何寥寥，夢寐待豪傑。    <br />    天書下東南，趣召赴嚴闕。長材晦朝倫，高行隱家闥。    <br />    新除酬問望，宿蘊行施設。念吾非忘形，此理未易說。    <br />    <br />    <b>     <font color=\"#FF6600\">送孫子高</font>    </b>    <br />    蕩漾江南客，融怡席上珍。一樽相別酒，千里獨歸人。    <br />    客路貧堪病，交情遠更親。自慚兒女意，失淚滴衣巾。    <br />    <br />    <b>     <font color=\"#FF6600\">送陶氏婦兼寄純甫</font>    </b>    <br />    雲結川原暗，風連草木萎。遙瞻季行役，正對女傷悲。    <br />    夢事中千變，生涯老百罹。更慚無道力，臨路涕交頤。    <br />    <br />    <b>     <font color=\"#FF6600\">送王補之行風忽作因題四句於舟中</font>    </b>    <br />    淮口西風急，君行定幾時。故應今夜月，未便照相思。    <br />    <br />    <b>     <font color=\"#FF6600\">送王大卿致政歸江陵</font>    </b>    <br />    九卿初命亞三司，朝吏相瞻得老師。南闕便還新印綬，東舟只載舊書詩。    <br />    漢庭餞客無佳句，越水歸裝有富貲。回首千年見疏范，共疑今事勝當時。    <br />    <br />    <b>     <font color=\"#FF6600\">送王介學士知湖州</font>    </b>    <br />    吳興太守美如何，柳惲詩才未足多。遙想郡人迎下擔，白蘋洲渚正滄波。    <br />    <br />    <b>     <font color=\"#FF6600\">送王郎中知江陰</font>    </b>    <br />    持歸霄漢青綾被，去看吳都白馬潮。疊鼓渡江寒浪伏，鳴鐃入境野雲飄。    <br />    魚穿楊柳誇鯨膾，人采芙蓉學細腰。家有三槐為太守，弟兄誰似李文饒。    <br />    <br />    <b>     <font color=\"#FF6600\">送王龍圖守荊南</font>    </b>    <br />    壯志高才偃一藩，更嗟賢路此時難。長幡欲動何妨屈，老驥能行豈易閒。    <br />    沙市放船寒月日，渚宮留御古苔斑。知公未厭還隨詔，歸看功名重太山。    <br />    <br />    <b>     <font color=\"#FF6600\">送王蒙州</font>    </b>    <br />    請郡東南促去程，提堤江水照紅旌。仁聲已逐春風到，使節猶占夜斗行。    <br />    箭落皁鵰毚兔避，句傳炎海鱷魚驚。麒麟不是人間物，漢詔先應召賈生。    <br />    <br />    <b>     <font color=\"#FF6600\">送王覃</font>    </b>    <br />    分走人間十五年，塵沙吹鬢各蒼然。山林渺渺長回首，兒女紛紛忽滿前。    <br />    知子有才思奮發，嗟余無地與迴旋。相看一作奏吳別，身世何時兩息肩。    <br />    <br />    <b>     <font color=\"#FF6600\">送王彥魯</font>    </b>    <br />    北客憐同姓，南流感似人。相分豈相忘，臨路更情親。    <br />    <br />    <b>     <font color=\"#FF6600\">送王詹叔利州路運判</font>    </b>    <br />    王孫舊讀五車書，手把山陽太守符。未駕朱轓辭輦轂，卻分金節佐均輸。    <br />    人才自古常難得，時論如君豈久孤。去去便看歸奏計，莫嗟行路有崎嶇。    <br />    <br />    <b>     <font color=\"#FF6600\">送望之赴臨江</font>    </b>    <br />    黃雀有頭顱，長行萬里餘。想因君出守，暫得免包苴。    <br />    <br />    <b>     <font color=\"#FF6600\">送文學士倅邛州</font>    </b>    <br />    文翁出治蜀，蜀士始文章。司馬唱成都，嗣音得王揚。    <br />    犖犖漢守孫，千秋起相望。操筆賦上林，脫巾選為郎。    <br />    擁書天祿閣，奇字校偏傍。忽乘駟馬車，牛酒過故鄉。    <br />    時平無諭檄，不訪碧雞祥。問君行何為，關隴正繁霜。    <br />    中和助宣佈，循吏綴前芳。豈特為親榮，區區誇一方。    <br />    <br />    <b>     <font color=\"#FF6600\">送吳龍圖知江寧</font>    </b>    <br />    才高明主睠方深，屬郡聞風自革心。閭里不須多按治，山川從此數登臨。    <br />    茅簷坐隔雲千里，柏壟初抽翠一尋。東望泫然知有寄，但疑公豈久分襟。    <br />    <br />    <b>     <font color=\"#FF6600\">送吳叔開南征</font>    </b>    <br />    摻袂不勝情，犀舟擊汰行。倦遊無萬里，惜別有千名。    <br />    春草淒淒綠，江楓湛湛清。金陵多麗景，此去屬蘭成。    <br />    <br />    <b>     <font color=\"#FF6600\">送吳顯道南歸</font>    </b>    <br />    君不見蔡澤棲遲世看醜，豪氣英風亦何有。忽然變軒昂，盛事傳不朽。    <br />    君今幸未成老翁，二十八宿羅心胸。何不上書自薦達，封侯起第一日中。    <br />    秋月春風等閒度，山中舊宅無人住。宅中青桑葉宛宛，澗水流過田中路。    <br />    遙君只楊柳是門處，萬門蒼蒼煙水暮。我欲尋之不憚遠，君又暫來還徑去。    <br />    紅驛路掛城頭，憶君只欲苦死留。天際張帷列樽俎，君歌聲酸辭且苦。    <br />    人生憔悴生理難，使人聽此凋朱顏。勸君更盡一杯酒，明日路長山復山。    <br />    <br />    <b>     <font color=\"#FF6600\">送吳顯道五首</font>    </b>    <br />    五湖大浪如銀山，問君西遊何當還。以手撫膺坐長歎，空手無金行路難。    <br />    丈夫意有在，吾徒且加餐。屏風九疊雲錦張，千峰如連環。    <br />    上有橫河斷海之浮雲，可望不可攀。飛空結樓台，動影裊窕沖融間。    <br />    沛然乘天遊，下看塵世悲人寰。泊舟潯陽郭，去去翔寥廓。    <br />    君今幸未成老翁，衰老不復如今樂。    <br />    <br />    滕王高閣臨江渚，東邊日出西邊雨。十五年前此會同，天際張帷列樽俎。    <br />    公今此去何時歸，我今停杯一問之。春風兩岸水楊柳，昔日青青今在否。    <br />    偶向東湖更向東，杏花兩株能白紅。落拓舊遊應記得，插花走馬月明中。    <br />    荏苒荏苒瞻四海，明年花開復誰在。杏花楊柳年年好，南去北來人自老。    <br />    少壯幾時奈老何，與君把箸擊盤歌。歌罷仰天歎，六龍忽蹉跎。    <br />    跟中了了見鄉國，自是不歸歸便得。欲往城南望城北，此心炯炯君應識。    <br />    <br />    臨川樓上柅園中，羅幃繡幕圍香風。觥船一棹百分空，看朱成碧顏始紅。    <br />    杏花楊柳年年好，南去北來人自老。舊事無人可只論，惟君與我同懷抱。    <br />    <br />    忽憶舊鄉頭已白，牙齒欲落真可惜。臨江把臂難再得，江水江花豈終極。    <br />    <br />    百年多病獨登台，知有歸日眉放開。功名富貴何名道，且賦淵明歸去來。    <br />    <br />    <b>     <font color=\"#FF6600\">送吳仲庶出守潭州</font>    </b>    <br />    吳公治河南，名出漢廷右。高才有公孫，相望千歲後。    <br />    平明省門開，吏接堂上肘。指撝談笑間，靜若在林藪。    <br />    連牆畫山水，隱几詩千首。浩然江湖思，果得東南守。    <br />    傳鼓上清湘，旌旗蔽牛斗。方今河南治，復在荊人口。    <br />    自古楚有材，酃淥多美酒。不知樽前客，更得賈生否。    <br />    <br />    <b>     <font color=\"#FF6600\">送西京簽判王著作</font>    </b>    <br />    兒曹曾上洛城頭，尚記清波繞驛流。卻想山川常在夢，可憐顏髮已驚秋。    <br />    辟書今日看君去，著籍長年歎我留。三十六峰應好在，寄聲多謝欲來遊。    <br />    <br />    <b>     <font color=\"#FF6600\">送項判官</font>    </b>    <br />    斷蘆洲渚落楓橋，渡口沙長過午潮。山鳥自呼泥滑滑，行人相對馬蕭蕭。    <br />    十年長自青衿識，千里來非白璧招。握手祝君能強飯，華簪常得從雞翹。    <br />    <br />    <b>     <font color=\"#FF6600\">送蕭山錢著作</font>    </b>    <br />    才高諸彥故無嫌，兄弟同時舉孝廉。東觀外除方墨綬，西州相見已蒼髯。    <br />    靈胥引水清穿市，神禹分山翠入簾。好去絃歌聊自慰，郡人誰敢慢陶潛。    <br />    <br />    <b>     <font color=\"#FF6600\">送謝師宰赴任楚州</font>    </b>    <br />    珠玉不自貴，故為人所憐。賢愚亦如此，好惡有自然。    <br />    聞子欲東南，使我抱幽悁。炎風沙土中，甘與子留連。    <br />    大梁非無客，跪起廢食眠。相看獨不厭，以此知子賢。    <br />    衰氣已難強，壯心方少年。才高豈易得，勖子在雕鐫。    <br />    崑崙一支流向東，七月八月船如風。愛君少壯此行樂，恨我留連成老翁。    <br />    神頭兩岸水無窮，伏檻荷花滿地紅。當時不得君攜手，今日山川在眼中。    <br />    <br />    <b>     <font color=\"#FF6600\">送熊伯通</font>    </b>    <br />    歲暮欣逢蓋共傾，川塗南北豈忘情。事經官路心應折，地入家山眼更明。    <br />    江上月華空自照，梅邊春意恰相迎。關河不鎖真消息，野客猶能聽治聲。    <br />    <br />    <b>     <font color=\"#FF6600\">送遜師歸舒州</font>    </b>    <br />    山川相對一悲翁，往事紛紛夢寐中。邂逅故人恩意在，低徊今日笑言同。    <br />    看吹陌上楊花滿，忽憶巖前蕙帳空。亦見桐鄉諸父老，為傳衰颯病春風。    <br />    <br />    <b>     <font color=\"#FF6600\">送彥珍</font>    </b>    <br />    挾策窮鄉滿鬢絲，陂田荒盡豈嘗窺。未應谷口終身隱，正合菑川舉國推。    <br />    握手百憂空往事，還家一笑即芳時。柘岡定有辛夷發，亦見東風使我知。    <br />    <br />    <b>     <font color=\"#FF6600\">送楊驥秀才歸鄱陽</font>    </b>    <br />    客舍風塵弊綵衣，悲吟重見雁南飛。荊山和氏方三獻，太學何生且一歸。    <br />    曠野已寒諳獨宿，長年多難惜分違。巾箱所得皆幽懿，亦見鄉人為發揮。    <br />    <br />    <b>     <font color=\"#FF6600\">送元厚之待制知福州</font>    </b>    <br />    海隅山谷閒，人物最多處。平旦息相吹，連城黕如霧。    <br />    閩王舊宮室，丹漆美無度。今為大帥府，千里來赴愬。    <br />    元侯文章翁，更以吏能著。峨峨中天閣，鳴玉新改步。    <br />    銜詔出梨嶺，方為遠人慕。旌旗滿流水，冠蓋東門駐。    <br />    四坐共咨嗟，疑侯不當去。張仲稱孝友，樊侯正求助。    <br />    名城雖云樂，行矣未宜遽。    <br />    <br />    <b>     <font color=\"#FF6600\">送鄆州知府宋諫議</font>    </b>    <br />    盛世千齡合，宗工四海瞻。天心初籲俊，雲翼首離潛。    <br />    德望完圭角，儀形壯陛廉。徐鳴蒼玉珮，盡校碧牙籤。    <br />    綸掖清光注，鑾坡茂渥沾。文明誠得主，政瘼尚煩砭。    <br />    右府參機務，東塗贊景炎。廟謨資石畫，兵略倚珠鈐。    <br />    坐鎮均勞逸，齋居養智恬。謳謠喧井邑，惠化穆蒼黔。    <br />    進律朝章舊，疏恩物議僉。通班三殿邃，徙部十城兼。    <br />    申甫周之翰，龜蒙魯所簷。地靈奎宿照，野沃汶河漸。    <br />    首路龍旗盛，提封虎節嚴。賜衣纏紫艾，衛甲綴朱綅。    <br />    海谷移文省，溪堂燕豆添。班春回紺幰，問俗卷彤襜。    <br />    舟楫商巖命，熊羆渭水占。治裝行入覲，金鼎重調鹽。    <br />    <br />    <b>     <font color=\"#FF6600\">送張頡仲舉知奉新</font>    </b>    <br />    故人為邑士多稱，繇賦寬賒獄訟平。老吏閉門無重糈，荒山開隴有新粳。    <br />    方揮玉麈日邊坐，又結銅章天外行。此去料君歸不久，挾材如此即名卿。    <br />    <br />    <b>     <font color=\"#FF6600\">送張明甫</font>    </b>    <br />    觥船一棹百分空，十五年前此會同。南去北來人自老，桃花依舊笑春風。    <br />    <br />    <b>     <font color=\"#FF6600\">送張卿致仕</font>    </b>    <br />    子房籌策漢時功，身退超然慕赤松。餘烈尚能開後世，高材今復繼前蹤。    <br />    執鞭始負平生願，操幾何知此地逢。竊食一官慚未艾，緒言方賴賜從容。    <br />    <br />    <b>     <font color=\"#FF6600\">送張甥赴青州幕</font>    </b>    <br />    人情每期費，之子適予心。老餞城東陌，悲分歲暮襟。    <br />    少留班露草，遂往隔雲林。未筧青丘遠，因風嗣好音。    <br />    <br />    <b>     <font color=\"#FF6600\">送張宣義之官越幕二首</font>    </b>    <br />    會稽遊宦鄉，海物錯句章。土潤箭萌美，水甘茶串香。    <br />    今君誠暫屈，他日恐難忘。唯有西興渡，靈胥或怒張。    <br />    <br />    誰謂貴公子，乃如寒士家。真宜舉敦樸，已自勝浮華。    <br />    洲荻藏迷子，溪篁擁若耶。相望只在眼，音問莫言賒。    <br />    <br />    <b>     <font color=\"#FF6600\">送張仲容赴杭州孫公辟</font>    </b>    <br />    萬里相誇漆與丹，笑歌長在綺紈間。彩船春戲城邊水，畫燭秋尋寺外山。    <br />    憶我屢隨遊客入，喜君今赴辟書還。遙知曼倩威行久，赤筆應從到日閒。    <br />    <br />    <b>     <font color=\"#FF6600\">送章宏</font>    </b>    <br />    道合由來不易謀，豈無和氏識荊璆。一川濁水浮文鷁，千里輕帆落武丘。    <br />    身退豈嫌吾道進，學成方悟眾人求。西風乞得東南守，杖策還能訪我不。    <br />    <br />    <b>     <font color=\"#FF6600\">送趙燮之蜀永康簿</font>    </b>    <br />    蜀山萬里一青袍，石棧天梯箠轡高。多學似君寧易得，小官於此亦徒勞。    <br />    行追西路聊班草，坐憶南州欲夢刀。他日寄聲能問我，應從錦水至江皋。    <br />    <br />    <b>     <font color=\"#FF6600\">送趙學士陝西提刑</font>    </b>    <br />    遙知彼俗經兵後，應望名公走馬來。陛下柬求今日始，胸中包畜此時開。    <br />    山西豪傑歸囊牘，渭北風光入酒杯。堪笑陋陋昏鄙甚，略無謀術贊行台。    <br />    <br />    <b>     <font color=\"#FF6600\">送真州吳處厚使君</font>    </b>    <br />    江上齋船駐彩橈，鳴笳應滿綠楊橋。久為漢吏知文法，當使淮人服教條。    <br />    拱木延陵瞻故國，叢祠瓜步認前朝。登臨莫負山川好，終欲東歸聽楚謠。    <br />    <br />    <b>     <font color=\"#FF6600\">送鄭叔熊歸閩</font>    </b>    <br />    鄭子喜論兵，魁然萬人敵。嘗持一尺箠，跨馬河南北。    <br />    方今邊利害，口手能講畫。疑師谷城翁，方略已自得。    <br />    天兵捲甲老，壯士不肉食。低徊向詩書，文字銳鑴刻。    <br />    科名又齟齬，棄置非人力。黃壟雕罽裘，逆旅同偪仄。    <br />    秋風吹殘汴，霰雪已驚客。浩歌隨東舟，別我無慘惻。    <br />    閩生今好遊，往往老妻息。南陔子所慕，天命豈終塞。    <br />    <br />    <b>     <font color=\"#FF6600\">送直講吳殿丞宰鞏縣</font>    </b>    <br />    青嵩碧洛曾遊地，墨綬銅章忽在身。擁馬尚多畿甸雪，隨衣無復禁城塵。    <br />    古來學問須行己，此去風流定慰人。更憶少陵詩上語，知君不負鞏梅春。    <br />    <br />    <b>     <font color=\"#FF6600\">送致政朱郎中東歸</font>    </b>    <br />    平生不省問田園，白首忘懷道更尊。已上印書通北闕，稍留冠蓋餞東門。    <br />    馮唐老有為郎戀，疏廣終無任子恩。今日榮歸人所羨，兩兒腰綬擁高軒。    <br />    <br />    <b>     <font color=\"#FF6600\">送周都官通判湖州</font>    </b>    <br />    淥水烏程地，青山顧渚濱。酒醪猶美好，茶荈正芳新。    <br />    聚泛樽前月，分班焙上春。仁風已入俗，樂事始關身。    <br />    橘柚供南貢，楓槐望北宸。知君白羽扇，歸日未生塵。    <br />    <br />    <b>     <font color=\"#FF6600\">送周仲章使君</font>    </b>    <br />    看君東下霅溪船，回首紛紛已五年。簪筆少留吾所望，剖符輕去此何緣。    <br />    高麾行路穿秦樹，駿馬歸時著蜀鞭。子墨文章應滿篋，承明宣室正詳延。    <br />    <br />    <b>     <font color=\"#FF6600\">送子思兄參惠州軍</font>    </b>    <br />    沄沄曲江水，天借九秋色。樓台飛半空，秀氣盤韶石。    <br />    載酒填里閭，吹花換朝夕。笙簫震河漢，錦繡爛冠幘。    <br />    地靈瘴癘絕，人物傾南極。先朝有名臣，臥理訟隨息。    <br />    稍稍延諸生，談笑與賓客。子來適妙年，謁入交履舄。    <br />    寂寥九齡後，此獨望一國。虞翻禮丁覽，韓愈俟趙德。    <br />    孤岸鎮頹波，俗流未易識。我方文葆中，旋逐旌旗跡。    <br />    去思今豈忘，耳目熟遺跡。吏含慇勤言，俛仰問乖隔。    <br />    當時府中兒，侵尋鬢邊白。下帷雖著書，不捄寒饑迫。    <br />    謂宜門闌士，宦路久烜赫。奈何猶差池，更捧丞掾檄。    <br />    驥摧千里蹄，鵬墮九霄翮。人生無巧愚，天運有通塞。    <br />    試觀馳騁人，意氣宇宙窄。榮華去路塵，謗辱與山積。    <br />    優遊祿仕間，較計誰失得。送君強成歌，陟岵翻感激。    <br />    <br />    <b>     <font color=\"#FF6600\">蘇才翁挽辭二首</font>    </b>    <br />    空餘一丹旐，無復兩朱轓。寂寞蒜山渡，陂陀京口原。    <br />    音容歸繪畫，才業付兒孫。尚有故人淚，滄江相與翻。    <br />    <br />    翰墨隨談嘯，風流在弟兄。浮名同逆旅，壯志負平生。    <br />    使節何年去，喪車故老迎。悠悠京口外，落日照銘旌。    <br />    <br />    <b>     <font color=\"#FF6600\">蘇秦</font>    </b>    <br />    已分將身死勢權，惡名磨滅幾何年。想君魂魄千秋後，卻悔初無二頃田。    <br />    <br />    <b>     <font color=\"#FF6600\">蘇州道中順風</font>    </b>    <br />    北風一夕阻東舟，清早飛帆落虎丘。運數本來無得喪，人生萬事不須謀。    <br />    <br />    <b>     <font color=\"#FF6600\">宿北山示行詳上人</font>    </b>    <br />    都城羈旅日，獨許上人賢。誰為孤峰下，還來宴坐邊。    <br />    是身猶夢幻，何物可攀緣。坐對青燈落，松風咽夜泉。    <br />    <br />    <b>     <font color=\"#FF6600\">宿定林示無外</font>    </b>    <br />    天女穿林至，姮娥度隴來。欲歸今晼晚，相值且徘徊。    <br />    誰謂我忘老，如聞蟲造哀。鄰衾亦不寐，共盡白雲杯。    <br />    <br />    <b>     <font color=\"#FF6600\">宿土坊驛寄孔世長</font>    </b>    <br />    燒夜郊原百草荒，弊裘朝去犯嚴霜。殘年意象偏多感，回首風煙更異鄉。    <br />    往返自非名利役，辛勤應見友朋傷。章江猶得同遊處，最愛梅花蘸水香。    <br />    <br />    <b>     <font color=\"#FF6600\">宿雨</font>    </b>    <br />    綠攪寒蕪出，紅爭暖樹歸。魚吹塘水動，雁拂塞垣飛。    <br />    宿雨驚沙盡，晴雲晝漏稀。卻愁春夢短，燈火著征衣。    <br />    <br />    <b>     <font color=\"#FF6600\">隨意</font>    </b>    <br />    隨意柴荊手自開，沿岡度塹復登台。小橋風露扁舟月，迷鳥羈雌竟往來。    <br />    <br />    <b>     <font color=\"#FF6600\">歲晚</font>    </b>    <br />    月映林塘澹，風含笑語涼。俯窺憐綠淨，小立佇幽香。    <br />    攜幼尋新的，扶衰坐野航。延緣久未已，歲晚惜流光。    <br />    <br />    <b>     <font color=\"#FF6600\">歲晚懷古</font>    </b>    <br />    先生歲晚事田園，魯叟遺書廢討論。問訊桑麻憐已長，按行松菊喜猶存。    <br />    農人調笑追尋壑，稚子歡呼出候門。遙謝載醪怯惑者，吾今欲辯已忘言。    <br />    <br />    <b>     <font color=\"#FF6600\">孫君挽辭</font>    </b>    <br />    喪車上新壟，哀挽轉空山。名與碑長在，魂隨帛暫遷。    <br />    無兒漫黃卷，有母亦朱顏。俛仰平生事，相看一夢間。    <br />    <br />    <b>     <font color=\"#FF6600\">孫威敏公挽辭</font>    </b>    <br />    功名一世事，興廢豈人謀。重為蒼生起，終隨逝水流。    <br />    淒涼歸部曲，零落掩山丘。許國言猶在，奸諛可使羞。    <br />    <br />    <b>     <font color=\"#FF6600\">台城寺側獨行</font>    </b>    <br />    春山撩亂水縱橫，籬落荒畦草自生。獨往獨來山下路，筍輿看得綠陰成。    <br />    <br />    <b>     <font color=\"#FF6600\">台上示吳願</font>    </b>    <br />    細書妨老讀，長簟愜昏眼。取簟且一息，拋書還少年。    <br />    <br />    <b>     <font color=\"#FF6600\">太白嶺</font>    </b>    <br />    太白巃嵷東南馳，眾嶺環合青紛披。煙雲厚薄皆可愛，樹石疏密自相宜。    <br />    陽春已歸鳥語樂，溪水不動魚行遲。生民何由得處所，與茲魚鳥相諧熙。    <br />    <br />    <b>     <font color=\"#FF6600\">太湖恬亭</font>    </b>    <br />    檻臨溪上綠陰圍，溪岸高低入翠微。日落斷橋人獨立，山涵幽樹鳥相依。    <br />    清遊始覺心無累，靜處誰知世有機。更待夜深同徙倚，秋風斜月釣船歸。    <br />    <br />    <b>     <font color=\"#FF6600\">潭州新學詩</font>    </b>    <br />    有嘉新學，潭守所作。守者誰歟，仲庶氏吳。    <br />    振養矜寡，衣之褰襦。黔首鼓歌，吏靜不求。    <br />    乃相廟序，生師所廬。上漏旁穿，燥濕不除。    <br />    曰嘻遷哉，迫厄卑污。當其壞時，適可以謀。    <br />    營地慮工，伐楩楠櫧。撤故就新，為此渠渠。    <br />    潭人來止，相語而喜。我知視成，無豫經始。    <br />    公升在堂，從者如水。公曰誨汝，潭之士子。    <br />    古之讀書，凡以為己。躬行孝悌，由義而仕。    <br />    神聽汝助，況於閭里。無實而荂，非聖自是。    <br />    雖大得意，吾猶汝恥。士下其手，公言無尤。    <br />    請詩我歌，以遠公休。    <br />    <br />    <b>     <font color=\"#FF6600\">歎息行</font>    </b>    <br />    官驅群囚入市門，妻子慟哭白日昏。市人相與說囚事，破事劫錢何處村。    <br />    朝廷法令亦寬大，汝罪當死誰云冤。路傍年少歎息汝，貞觀元元之子孫。    <br />    <br />    <b>     <font color=\"#FF6600\">湯泉</font>    </b>    <br />    寒泉詩所詠，獨此沸如烝。一氣無冬夏，諸陽自廢興。    <br />    人遊不附火，蟲出亦疑冰。更憶驪山下，歊然雪滿塍。    <br />    <br />    <b>     <font color=\"#FF6600\">桃源行</font>    </b>    <br />    望夷宮中鹿為馬，秦人半死長城下。避時不獨商山翁，亦有桃源種桃者。    <br />    此來種桃經幾春，採花食實枝為薪。兒孫生長與世隔，雖有父子無君臣。    <br />    漁郎漾舟迷遠近，花間相見因相問。世上那知古有秦，山中豈料今為晉。    <br />    聞道長安吹戰塵，春風回首一沾巾。重華一去寧復得，天下紛紛經幾秦。    <br />    <br />    <b>     <font color=\"#FF6600\">陶縝菜示德逢</font>    </b>    <br />    江南種菜漫阡陌，紫芥綠菘何所直。陶生畫此共言好，一幅往往黃金百。    <br />    北山老圃不外慕，但守荒畦斸荊棘。陶生養目渠養腹，各以所能為物役。    <br />    <br />    <b>     <font color=\"#FF6600\">題八功德水</font>    </b>    <br />    欲尋阿練若，曳屐出東岡。澗谷芳菲少，春風著野桑。    <br />    <br />    <b>     <font color=\"#FF6600\">題半山寺壁二首</font>    </b>    <br />    我行天即雨，我止雨還住。雨豈為我行，邂逅與相遇。    <br />    <br />    寒時暖處坐，熱時涼處行。眾生不異佛，佛即是眾生。    <br />    <br />    <b>     <font color=\"#FF6600\">題寶巖寺寒碧亭二首</font>    </b>    <br />    兩岸青山刻峭成，一溪回曲篆紋平。綠陰隱隱無重數，欲去黃鸝又一聲。    <br />    <br />    風吹洞口雲，水動山頭月。野老時問人，前村多少雪。    <br />    <br />    <b>     <font color=\"#FF6600\">題北山隱居王閒叟壁</font>    </b>    <br />    荒村日午未開門，雨後餘花滿地存。舉世但能旌隱逸，誰人知道是王孫。    <br />    <br />    <b>     <font color=\"#FF6600\">題定力院壁</font>    </b>    <br />    溪北溪南水暗通，隔溪遙見夕陽舂。思量諸葛成何事，只合終身作臥龍。    <br />    <br />    <b>     <font color=\"#FF6600\">題定林壁</font>    </b>    <br />    定林自有主，我為林下客。客主各有心，還能共岑寂。    <br />    <br />    <b>     <font color=\"#FF6600\">題定林壁懷李叔時</font>    </b>    <br />    雲與淵明出，風隨禦寇還。燎爐無伏火，蕙帳冷空山。    <br />    <br />    <b>     <font color=\"#FF6600\">題航子</font>    </b>    <br />    愛此江邊好，留連至日斜。眠分黃犢草，坐占白鷗沙。    <br />    <br />    <b>     <font color=\"#FF6600\">題何氏宅園亭</font>    </b>    <br />    荷葉參差捲，榴花次第開。但令心有賞，歲月任渠催。    <br />    <br />    <b>     <font color=\"#FF6600\">題畫扇</font>    </b>    <br />    玉斧修成寶月團，月邊仍有女乘鸞。青冥風露非人世，鬢亂釵斜特地寒。    <br />    <br />    <b>     <font color=\"#FF6600\">題黃司理園</font>    </b>    <br />    為憶去年梅，凌寒特地來。閏前空臘盡，渾未有花開。    <br />    <br />    <b>     <font color=\"#FF6600\">題回峰寺詩</font>    </b>    <br />    山勢欲壓海，禪扃向此開。魚龍腥不到，日月影先來。    <br />    樹色秋擎出，鐘聲浪答回。何期乘吏役，暫此拂塵埃。    <br />    <br />    <b>     <font color=\"#FF6600\">題金陵驛</font>    </b>    <br />    重岡古道春風裡，草色花光似故人。卻喜此身今漫浪，回家隨處得相親。    <br />    <br />    <b>     <font color=\"#FF6600\">題金沙</font>    </b>    <br />    海棠開後數金沙，高架層層吐絳葩。咫尺西城無力到，不知誰賞魏家花。    <br />    <br />    <b>     <font color=\"#FF6600\">題景德寺試院壁</font>    </b>    <br />    屋東瓜蔓已扶疏，小石藍花破萼初。從此到寒能幾日，風沙還見一年除。    <br />    <br />    <b>     <font color=\"#FF6600\">題南康晏史君望雲亭</font>    </b>    <br />    南康父老傳史君，疾呼急索初不聞。未嘗遣汲浴簾水，三歲只望香爐雲。    <br />    雲徐無心澹無滓，史君恬靜亦如此。飆然一去掃遺陰，便覺歊煩悵千里。    <br />    歸田負戴子與妻，圃蔬園果西山西。出門亭皋百頃綠，望雲才喜雨一犁。    <br />    我知新亭望雲好，欲斸比鄰成二老。莫嫌雞黍數往來，為報襄陽德公嫂。    <br />    <br />    <b>     <font color=\"#FF6600\">題雱祠堂</font>    </b>    <br />    斯文實有寄，天豈偶天才。一日鳳鳥去，千秋梁木摧。    <br />    煙留衰草恨，風造暮林哀。豈謂登臨處，飄然獨往來。    <br />    <br />    <b>     <font color=\"#FF6600\">題齊安壁</font>    </b>    <br />    日淨山如染，風暄草欲薰。梅殘數點雪，麥漲一溪雲。    <br />    <br />    <b>     <font color=\"#FF6600\">題齊安寺山亭</font>    </b>    <br />    此山無躑躅，故國有楊梅。悵望心常折，殷懃手自栽。    <br />    暮年逢火改，晴日對花開。萬里烏塘路，春風自往來。    <br />    <br />    <b>     <font color=\"#FF6600\">題山寺扉</font>    </b>    <br />    口銜天憲手持鈞，已是龍墀第一人。回首三千大千界，此身猶是一微塵。    <br />    <br />    <b>     <font color=\"#FF6600\">題舒州山谷寺石牛洞泉穴</font>    </b>    <br />    水泠泠而北出，山靡靡而旁圍。欲窮源而不得，竟悵望以空歸。    <br />    <br />    <b>     <font color=\"#FF6600\">題湯泉壁堊諸子有欲閒之意</font>    </b>    <br />    吟哦一水上，披寫眾峰間。偶運非彭澤，留名比峴山。    <br />    君才今喬稷，家行古原顏。平世雖多士，安能易地閒。    <br />    <br />    <b>     <font color=\"#FF6600\">題西太一宮壁二首</font>    </b>    <br />    草色浮雲漠漠，樹陰落日潭潭。三十六陂流水，白頭想見江南。    <br />    <br />    三十年前此路，父兄持我東西。今日重來白首，欲尋陳跡都迷。    <br />    <br />    <b>     <font color=\"#FF6600\">題夏旼扇</font>    </b>    <br />    白馬津頭驛路邊，陰森喬木帶漪漣。夕陽一馬匆匆過，夢寐如今十五年。    <br />    <br />    <b>     <font color=\"#FF6600\">題徐浩書法華經</font>    </b>    <br />    一切法無差，水牛生象牙。莫將無量義，欲覓妙蓮華。    <br />    <br />    <b>     <font color=\"#FF6600\">題楊溪</font>    </b>    <br />    橋橫葛仙陂，住近楊雄宅。主人胡不歸，為我炊香白。    <br />    <br />    <b>     <font color=\"#FF6600\">題儀真致政孫學士歸來亭</font>    </b>    <br />    彭澤陶潛歸去來，素風千歲出塵埃。明時俊老心無累，故里高門子有才。    <br />    更作園林負城郭，常留花月映池台。卻尋五柳先生傳，柴水區區但可哀。    <br />    <br />    <b>     <font color=\"#FF6600\">題永慶壁有雱遺墨數行</font>    </b>    <br />    永慶招提墨數行，歲時風露每淒傷。殘骸豈久人間世，故有情鍾未可忘。    <br />    <br />    <b>     <font color=\"#FF6600\">題永昭陵</font>    </b>    <br />    神闕澹朝暉，蒼蒼露未曦。龍車不可望，投老涕沾衣。    <br />    <br />    <b>     <font color=\"#FF6600\">題勇老退居院</font>    </b>    <br />    道人投老寄山林，偶坐翛然洗我心。夢境此身能且在，明年寒食更相尋。    <br />    <br />    <b>     <font color=\"#FF6600\">題友人壁</font>    </b>    <br />    茆簷前後久松蘿，百里乘閒向此過。間水繞田山影轉，野林留日鳥聲和。    <br />    蕭條雞犬逢人少，想像乾坤發興多。世事不如閑靜處，知君出處意如何。    <br />    <br />    <b>     <font color=\"#FF6600\">題友人郊居水軒</font>    </b>    <br />    田中三畝宅，水上一軒開。為有漁樵樂，非無仕進媒。    <br />    槎頭收晚釣，荷葉捲新醅。坐說魚腴美，功名挽不來。    <br />    <br />    <b>     <font color=\"#FF6600\">題玉光亭</font>    </b>    <br />    傳聞天玉此埋堙，千古誰分偽與真。每向小庭風月夜，卻疑山水有精神。    <br />    <br />    <b>     <font color=\"#FF6600\">題張司業詩</font>    </b>    <br />    蘇州司業詩名老，樂府皆言妙入神。看似尋常最奇崛，成如容易卻艱辛。    <br />    <br />    <b>     <font color=\"#FF6600\">題正覺相上人籜龍軒</font>    </b>    <br />    風玉蕭蕭數畝楸，籜龍名為道人留。不須乞米供高士，但與開軒作勝遊。    <br />    此地七賢誰笑傲，何時六逸自賡酬。侵尋衰境心無著，尚有家風似子猷。    <br />    <br />    <b>     <font color=\"#FF6600\">題正覺院籜龍軒二首</font>    </b>    <br />    北軒名字經平了，愛此吾能為賦詩。山雨江風一披拂，籜龍還自有吟時。    <br />    <br />    仙事茫茫不可知，籜龍空此見孫枝。壺中若有閒天地，何苦歸來問葛陂。    <br />    <br />    <b>     <font color=\"#FF6600\">題中書壁</font>    </b>    <br />    夜開金鑰詔辭臣，對御抽毫草帝綸。須信朝家重儒術，一時同榜用三人。    <br />    <br />    <b>     <font color=\"#FF6600\">題朱郎中白都莊</font>    </b>    <br />    蕭灑桐廬守，滄洲寄一廛。山光隔釣岸，江氣雜炊煙。    <br />    藜杖聽鳴櫓，籃輿看種田。明時須共理，此興在他年。    <br />    <br />    <b>     <font color=\"#FF6600\">天童山溪上</font>    </b>    <br />    溪水清漣樹老蒼，行穿溪樹踏春陽。溪深樹密無人處，唯有幽花渡水香。    <br />    <br />    <b>     <font color=\"#FF6600\">天下不用車</font>    </b>    <br />    天下不用車，人人乘馬馳。王良雖善御，攬轡欲從誰。    <br />    漢武伐大宛，殺人若京坻。孝文卻走馬，獨行先安之。    <br />    萬物命在天，取捨各有時。陰陽更用事，冬暖豈所宜。    <br />    卞氏強獻玉，兩刖亦已癡。幸終遇良工，已剖得不疑。    <br />    <br />    <b>     <font color=\"#FF6600\">田單</font>    </b>    <br />    湣王萬乘齊，走死區區燕。田單一即墨，掃敵如風旋。    <br />    舞鳥怪不測，騰牛怒無前。飄颻樂毅去，磊砢功名傳。    <br />    掘葬與劓降，論乃愧儒先。深誠可奮土，王蠋豈非賢。    <br />    <br />    <b>     <font color=\"#FF6600\">鐵幢浦</font>    </b>    <br />    憶昨初為海上行，日斜來往看潮生。如今身是西歸客，回首山川覺有情。    <br />    <br />    <b>     <font color=\"#FF6600\">汀沙</font>    </b>    <br />    汀沙雪漫水溶溶，睡鴨殘蘆晻靄中。歸去北人多憶此，每家圖畫有屏風。    <br />    <br />    <b>     <font color=\"#FF6600\">聽泉亭</font>    </b>    <br />    逗石穿雲落澗隈，無風自到枕邊來。十年客底黃粱夢，一夜水聲卻喚回。    <br />    <br />    <b>     <font color=\"#FF6600\">同昌叔賦雁奴</font>    </b>    <br />    雁雁無定棲，隨陽以南北。嗟哉此為奴，至性能懇惻。    <br />    人將伺其殆，奴輒告之亟。舉群寤而飛，機巧無所得。    <br />    夜或以火取，奴鳴火因匿。頻驚莫我捕，顧謂奴不直。    <br />    嗷嗷身百憂，泯泯眾一息。相隨入矰繳，豈不聽者惑。    <br />    偷安與受紿，自古有亡國。君看雁奴篇，禍福甚明白。    <br />    <br />    <b>     <font color=\"#FF6600\">同長安君鍾山望</font>    </b>    <br />    解裝相值得留連，一望江南萬里天。殘雪離披山韞玉，新陽杳靄草含煙。    <br />    餘生不足償多病，樂事應須委少年。惟有愛詩心未已，東歸與續棣華篇。    <br />    <br />    <b>     <font color=\"#FF6600\">同陳伯通錢材翁遊山二君有詩因次元韻</font>    </b>    <br />    秋來閒興每登臨，因叩精藍望碧岑。強策羸驂尋水石，忽驚幽鳥下煙林。    <br />    同時覽物悲歡異，自古忘名趣向深。安得湖山歸我手，靜看雲意學無心。    <br />    <br />    <b>     <font color=\"#FF6600\">同陳和叔遊北山</font>    </b>    <br />    春風蕩屋雨填溝，東合翛然擁罽裘。鄰壁黃粱炊未熟，喚回殘夢有鳴騶。    <br />    <br />    <b>     <font color=\"#FF6600\">同杜史君飲城南</font>    </b>    <br />    山公遊何處，白馬鳴翩翩。檀欒十畝碧，五月浮寒煙。    <br />    留客聽其間，風吹江海縣。出樽不見日，竹外空青天。    <br />    焚蠟助月出，酒光發金船。狂客惜不去，醉翁舞迴旋。    <br />    何必吹簫人，玉枝自嬋娟。歸路借紅燭，雨星低馬前。    <br />    <br />    <b>     <font color=\"#FF6600\">同沈道源遊八功德水</font>    </b>    <br />    寒雲靜如癡，寒日慘如戚。解鞍寒山中，共坐寒水側。    <br />    新甘出短綆，一酌煩可滌。仰攀青青枝，木醴何所直。    <br />    <br />    <b>     <font color=\"#FF6600\">同王浚賢良賦龜得升字</font>    </b>    <br />    世傳一尾龜百齡，此龜逮見隋唐興。雖然天倖免焦灼，想屢縮頸愁嚴凝。    <br />    前年赴滿不量力，欲替鰲負三崚嶒。番禺使君邂逅見，知困簸蕩因嗟矜。    <br />    疾呼余且設網取，以組繫首龜穿繩。北歸與俱度大庾，兩夫贔屭苦不勝。    <br />    艤船秦淮擔送我，雲此一可當十朋。昔人寶龜謂神物，奉事稿骨尤兢兢。    <br />    殘民滅國遞爭奪，有此乃敢司黎烝。於時睹甲別貴賤，太卜藏法傳昆仍。    <br />    豈如元君須見夢，初知歡喜得未曾。自從九江罷納錫，眾漁賤棄秋不登。    <br />    卜人官廢亦已久，果獵誰復知殊稱。今君此寶世莫識，我亦坐視心瞢瞢。    <br />    搘床才堪比瓦礫，當粟孰肯捐斗升。糝頭腥臊何足嗜，曳尾污穢適可憎。    <br />    盛溲除聾豈必驗，蹈背出險安敢憑。刳腸以占幸無事，卷殼而食病未能。    <br />    如聞翕息可視效，乃往有墮崖千層。仰窺朝陽俯引氣，亦得難老如岡陵。    <br />    諒能學此真壽類，世論妄以蟲疑冰。嗟余老矣倦呼吸，起晏光景難瞻承。    <br />    但知故人所玩惜，每戒異物相侵陵。唯憂盜賊今好卜，夜半劫請無威懲。    <br />    復恐嚵夫負之走，並竊老木為薪蒸。淺樊荒圃不可保，守視且寄鍾山僧。    <br />    <br />    <b>     <font color=\"#FF6600\">同熊伯通自定林過悟真二首</font>    </b>    <br />    與客東來欲試茶，倦投松石坐欹斜。暗香一陣連風起，知有薔薇澗底花。    <br />    <br />    城郭紛紛老倦尋，幅巾來寄北山岑。長遭客子留連我，未快穿雲涉水心。    <br />    <br />    <b>     <font color=\"#FF6600\">同應之登大宋陂</font>    </b>    <br />    望闊真多思，憑高更損神。山川散白日，草木共青春。    <br />    寂寂興亡事，悠悠來往人。素衣吳白紵，盡化洛陽塵。    <br />    <br />    <b>     <font color=\"#FF6600\">禿山</font>    </b>    <br />    吏役滄海上，瞻山一停舟。怪此禿誰使，鄉人語其由。    <br />    一狙山上鳴，一狙從之遊。相匹乃生子，子眾孫還稠。    <br />    山中草木盛，根實始易求，攀挽上極高，屈曲亦窮幽。    <br />    眾狙各豐肥，山乃盡侵牟。攘爭取一飽，豈暇議藏收。    <br />    大狙尚自苦，小狙亦已愁。稍稍受咋嚙，一毛不得留。    <br />    狙雖巧過人，不善操耡耰。所嗜在果穀，得之常似偷。    <br />    嗟此海山中，四顧無所投。生生未雲已，歲晚將安謀。    <br />    <br />    <b>     <font color=\"#FF6600\">圖書</font>    </b>    <br />    圖書老矣尚紛披，神劓天鯨以有知。茅竹結蟠聊一愒，卻尋三界外愚癡。    <br />    <br />    <b>     <font color=\"#FF6600\">酴醾金沙二花合發</font>    </b>    <br />    相扶照水弄春柔，發似矜誇歛似羞。碧合晚雲霞上起，紅爭朝日雪邊流。    <br />    我無丹白知如夢，人有朱銳見即愁。疑此冶容詩所忌，故將樛木比綢繆。    <br />    <br />    <b>     <font color=\"#FF6600\">吐綬雞</font>    </b>    <br />    樊籠寄食老低摧，組麗深藏肯自媒。天日清明聊一吐，兒童初見互驚猜。    <br />    <br />    <b>     <font color=\"#FF6600\">退朝</font>    </b>    <br />    門外鳴騶送響頻，披衣強起赴雞人。火城夜闇雲藏闕，玉座朝寒雪被宸。    <br />    邂逅欲成雙白鬢，蕭條難得兩朱輪。猶憐退食親朋在，相與吟哦未厭貧。    <br />    <br />    <b>     <font color=\"#FF6600\">外廚遺火二首</font>    </b>    <br />    龜鬼何為便赫然，似嫌刀機苦無膻。圖書得免同煨燼，卻賴廚人凊不眠。    <br />    <br />    青煙散入夜雲流，赤焰侵尋上瓦溝。門戶便疑能炙手，比鄰何苦卻焦頭。    <br />    <br />    <b>     <font color=\"#FF6600\">外廚遺火示公佐</font>    </b>    <br />    刀匕初無欲凊人，如何龜鬼尚嫌嗔。翛翛短褐方煬火，冉冉青煙已被辰。    <br />    邂逅焚巢連鳥雀，倉黃濡幕愧比鄰。王陽幸有囊衣在，報賞焦頭亦未貧。    <br />    <br />    <b>     <font color=\"#FF6600\">彎碕</font>    </b>    <br />    殘暑安所逃，彎碕北窗北。伐翳作清曠，培芳衛岑寂。    <br />    投衣掛青枝，敷簟取一息。涼風過碧水，俯見游魚食。    <br />    永懷少陵詩，菱葉淨如拭。誰當共新甘，紫角方可摘。    <br />    <br />    <b>     <font color=\"#FF6600\">挽舜元胡著作郎</font>    </b>    <br />    德行文卓裡開宗，姓名朝野盡知公。侍親存沒皆全孝，報政初終必竭忠。    <br />    性直不從花縣樂，分安求逸郁堂空。從今永別人間去，笑入蓬瀛閬苑中。    <br />    <br />    <b>     <font color=\"#FF6600\">晚春</font>    </b>    <br />    春殘葉密花枝少，睡起茶多酒盞疏。斜倚屏風搔首坐，滿簪華髮一床書。    <br />    <br />    <b>     <font color=\"#FF6600\">晚歸</font>    </b>    <br />    岸迥重重柳，川低渺渺河。不愁南浦暗，歸伴有姮娥。    <br />    <br />    <b>     <font color=\"#FF6600\">晚興和沖卿學士</font>    </b>    <br />    剡剡風生晚，娟娟月上初。白沙眠騄驥，清浪浴潭魚。    <br />    竟欲從君飲，猶便讀我書。斜陽不到處，牆角樹扶疏。    <br />    <br />    <b>     <font color=\"#FF6600\">萬事</font>    </b>    <br />    萬事黃粱欲熟時，世間談笑漫追隨。雞蟲得失何須算，鵬鶡逍遙各自知。    <br />    <br />    <b>     <font color=\"#FF6600\">王村</font>    </b>    <br />    晻靄王村路，春風北使旗。塵催輕騎走，寒咽短簫吹。    <br />    攬轡聯貂帽，投鞭各酒卮。紛紛小兒女，何事倚牆窺。    <br />    <br />    <b>     <font color=\"#FF6600\">王逢原挽辭</font>    </b>    <br />    蒿里竟何在，死生從此分。謾傳仙掌籍，誰見鬼修文。    <br />    蔡琰能傳業，侯芭為起墳。傷心北風路，吹淚濕江雲。    <br />    <br />    <b>     <font color=\"#FF6600\">王浮梁太丞之聽訟軒有水禽三巢於竹林之上恬而自得邑人作詩以美之因次元韻</font>    </b>    <br />    水邊舟動多驚散，何事林間近絕疑。野意肯從威令至，舊巢猶有主人知。    <br />    不關飲啄春江暖，自在飛鳴夏日遲。覽德豈無丹穴鳳，到時應讓向南枝。    <br />    <br />    <b>     <font color=\"#FF6600\">王章</font>    </b>    <br />    壯士軒昂非自謀，近臣當為國深憂。區區女子無高意，追念牛衣暖即休。    <br />    <br />    <b>     <font color=\"#FF6600\">王中甫學士挽辭</font>    </b>    <br />    同學金陵最少年，奏書曾用牘三千。盛名非復居人後，壯歲如何棄我先。    <br />    種橘園林無舊業，采蘋洲渚有新篇。蒜山東路春風綠，埋沒誰知太守阡。    <br />    <br />    <b>     <font color=\"#FF6600\">王子直挽辭</font>    </b>    <br />    多才自合至公卿，豈料青衫困一生。太史有書能敘事，子雲於世不徼名。    <br />    丘墳慘淡箕山綠，門巷蕭條穎水清。握手笑言如昨日，白頭東望一傷情。    <br />    <br />    <b>     <font color=\"#FF6600\">望夫石</font>    </b>    <br />    雲鬟煙鬢與誰期，一去天邊更不歸。還似九疑山下女，千秋長望舜裳衣。    <br />    <br />    <b>     <font color=\"#FF6600\">望淮口</font>    </b>    <br />    白煙瀰漫接天涯，黯黯長空一道斜。有似錢塘江上望，晚潮初落見平沙。    <br />    <br />    <b>     <font color=\"#FF6600\">望晼山馬上作</font>    </b>    <br />    恆天青郁郁，千峰互崷崒。放馬倚長崖，煙雲爭吐沒。    <br />    遠疑嵩華低，近豈潛衡匹。奚為鮮眺覽，過者輒倉卒。    <br />    吾將凌其巔，震盪睨溟渤。旁行告予言，世孰於此忽。    <br />    邃深不可俯，儲藏盡妖物。踴躍狼虎群，蜿蜒蛇虺窟。    <br />    惜哉危絕山，歲久沉汩沒。誰將除茀塗，萬里遊人出。    <br />    <br />    <b>     <font color=\"#FF6600\">望越亭</font>    </b>    <br />    亂山千頃翠相圍，袞袞滄江去復歸。安得病身生羽翼，長隨沙鳥自由飛。    <br />    <br />    <b>     <font color=\"#FF6600\">望之將行</font>    </b>    <br />    江涵秋景雁初飛，沙尾長檣發漸稀。惆悵無因見范蠡，夕陽長送釣船歸。    <br />    <br />    <b>     <font color=\"#FF6600\">望鍾山</font>    </b>    <br />    佇立望鍾山，陽春更蕭瑟。暮尋北郭歸，故繞東岡出。    <br />    <br />    <b>     <font color=\"#FF6600\">為裴使君賦擬峴台</font>    </b>    <br />    君作新台擬峴山，羊公千載得追攀。歌鐘殷地登臨處，花木移春指顧問。    <br />    城似大堤來宛宛，溪如清漢落潺潺。時平不比征吳日，緩帶尤宜向此閒。    <br />    <br />    <b>     <font color=\"#FF6600\">文成</font>    </b>    <br />    文成五利老紛紛，方丈蓬萊但可聞。萬里出師求寶馬，飄然空有意凌雲。    <br />    <br />    <b>     <font color=\"#FF6600\">文元賈公挽辭二首</font>    </b>    <br />    功名烜赫在三朝，經術從容輔漢條。儒服早紆丞相紱，戎冠再插侍中貂。    <br />    開倉六塔流人復，出甲甘陵叛黨銷。東第只今空畫像，當時於此識風標。    <br />    <br />    銘旌蕭颯九秋風，薤露悲歌落月中。華屋幾人思謝傅，佳城今日閉滕公。    <br />    名垂竹帛書勳在，神寄丹青審象同。天上貂蟬曾夢賜，歸魂應佩紫陽宮。    <br />    <br />    聞和甫補池掾    <br />    遭時何必問功名，自古難將力命爭。萬戶侯多歸世冑，五車書獨負家聲。    <br />    才華汝尚為丞掾，老懶吾今合釣耕。外物悠悠無得喪，春郊終日待相迎。    <br />    <br />    <b>     <font color=\"#FF6600\">聞望之解舟</font>    </b>    <br />    子來我樂只，子去悲如何。謂言且少留，大舸已凌波。    <br />    闇黮雖莫測，皇明邁羲娥。修門歸有時，京水非汨羅。    <br />    <br />    <b>     <font color=\"#FF6600\">我所思寄黃吉甫</font>    </b>    <br />    我所思兮在彭蠡，一奩寒晶徑千里。天低紺滑風靜止，月澹星渟尤可喜。    <br />    亦復可憐波浪起，琉璃崩嵌湧顛絫。萬斛之舟簸一葦，超邑越都如歷指。    <br />    岸沙雪積山雲委，雲半飛泉掛龍尾。跳空散作平地水，牛乳芳甘那得比。    <br />    蘿蔦冥冥蔭演迤，稍上尋源出奇詭。像圖釋迦祠老子，台殿晻靄相重累。    <br />    石槽環除逗清泚，松竹靜深無虎虺。其徒翛然棄塵滓，雖未應真終適己。    <br />    黃侯可與談妙理，視棄榮宦猶弊屣。每采紫芝求石髓，我欲從之倦遊徙。    <br />    谷城公孫能若此，五老聞之當啟齒。寄聲五老吾念爾，相見無時老將死。    <br />    <br />    <b>     <font color=\"#FF6600\">我欲往滄海</font>    </b>    <br />    我欲往滄海，客來自河源。手探囊中膠，救此千載渾。    <br />    我語客徒爾，當還治崑崙。歎息謝不能，相看涕翻盆。    <br />    客止我且往，濯髮扶桑根。春風吹我舟，萬里空目存。    <br />    <br />    <b>     <font color=\"#FF6600\">臥聞</font>    </b>    <br />    臥聞黃栗留，起見白符鳩。坐引魚兒戲，行將鹿女遊。    <br />    <br />    <b>     <font color=\"#FF6600\">烏江亭</font>    </b>    <br />    百戰疲勞壯士哀，中原一敗勢難回。江東子弟今雖在，肯與君王捲土來。    <br />    <br />    <b>     <font color=\"#FF6600\">烏石</font>    </b>    <br />    烏石岡邊繚繞山，柴荊細路水雲間。吹花嚼蕊長來往，祗有春風似我閒。    <br />    <br />    <b>     <font color=\"#FF6600\">烏塘</font>    </b>    <br />    烏塘渺渺綠平堤，堤上行人各有攜。試問春風何處好，辛夷如雪柘岡西。    <br />    <br />    <b>     <font color=\"#FF6600\">烏塘</font>    </b>    <br />    地僻居人少，山稠伏獸多。怒狸朝搏雁，嚵虎夜窺騾。    <br />    籬落生孫竹，門庭上女蘿。未應悲寂寞，六載一經過。    <br />    <br />    <b>     <font color=\"#FF6600\">無動</font>    </b>    <br />    無動行善行，無明流有流。種種生住滅，唸唸聞思修。    <br />    終不與法縛，亦不著僧裘。    <br />    <br />    <b>     <font color=\"#FF6600\">無錫寄孫正之</font>    </b>    <br />    健席高檣送病身，亂山荒隴障歸津。應須一曲千回首，西去論心更幾人。    <br />    <br />    <b>     <font color=\"#FF6600\">無營</font>    </b>    <br />    無營固無尤，多與亦多悔。物隨擾擾集，道與翛然會。    <br />    墨翟真自苦，莊周吾所愛。萬物莫足歸，此言猶有在。    <br />    <br />    <b>     <font color=\"#FF6600\">吳長文新得顏公壞碑</font>    </b>    <br />    魯公之書既絕倫，歲久更為時所珍。荒壇壞塚朽崖屋，剝落風雨埋煨塵。    <br />    斷碑數尺誰所得，點畫入紙完如新。延陵公子好事者，拓取持寄情相親。    <br />    六書篆籀數變改，訓詁後世多失真。誰初妄鑿妍與醜，坐使學士勞骸筋。    <br />    堂堂魯公勇且仁，出遇世難親經綸。揮毫卓犖又驚俗，豈亦以此誇常民。    <br />    但疑技巧有天得，不必勉強方通神。詩歌甘棠美召伯，愛惜蔽芾由思人。    <br />    時危忠誼常恨少，寶此勿復令埋堙。    <br />    <br />    <b>     <font color=\"#FF6600\">吳江</font>    </b>    <br />    莽莽昔登臨，秋風一散襟。地留孤嶼小，天入五湖深。    <br />    柑橘無千里，魚蝦有萬金。痦雖輕范蠡，終欲此幽尋。    <br />    <br />    <b>     <font color=\"#FF6600\">吳任道說應舉時事</font>    </b>    <br />    縣瓠城南陂水深，春泥滿眼路嶇嶔。獨騎瘦馬沖殘雨，前伴茫茫不可尋。    <br />    <br />    <b>     <font color=\"#FF6600\">吳正仲謫官得故人寄蟹以詩謝之餘次其韻</font>    </b>    <br />    越客上荊舠，秋風憶把螯。故煩分巨跪，持用佐清糟。    <br />    飲量寬滄海，詩鋒捷孟勞。甘餐飽觴詠，餘事付鈞陶。    <br />    <br />    <b>     <font color=\"#FF6600\">吾心</font>    </b>    <br />    吾心童稚時，不見一物好。意言有妙理，獨恨知不早。    <br />    初聞守善死，頗復吝肝腦。中稍歷艱危，悟身非所保。    <br />    猶然謂俗學，有指當窮討。晚知童稚心，自足可忘老。    <br />    <br />    <b>     <font color=\"#FF6600\">五更</font>    </b>    <br />    青燈隔幔映悠悠，小雨含煙凝不流。只聽蛩聲已無夢，五更桐葉強知秋。    <br />    <br />    <b>     <font color=\"#FF6600\">五柳</font>    </b>    <br />    五柳柴桑宅，三楊白下亭。往來無一事，長得見青青。    <br />    <br />    <b>     <font color=\"#FF6600\">午睡</font>    </b>    <br />    簷日陰陰轉，床風細細吹。翛然殘午夢，何許一黃鸝。    <br />    <br />    <b>     <font color=\"#FF6600\">午枕</font>    </b>    <br />    午枕花前簟欲流，日催紅影上簾鉤。窺人鳥喚悠揚夢，隔水山供宛轉愁。    <br />    <br />    <b>     <font color=\"#FF6600\">勿去草</font>    </b>    <br />    勿去草，草無惡。若比世俗俗浮薄。君不見長安卿家，公卿盛時客如麻。    <br />    公卿去後門無車，惟有芳草年年佳。    <br />    又不見千里萬里江湖濱，觸目淒淒無故人，惟有芳草隨車輪。    <br />    一日還舊居，門前草先鋤。草於主人實無負，主人於草宜何如。    <br />    勿去草，草無惡。若比世俗俗浮薄。    <br />    <br />    <b>     <font color=\"#FF6600\">悟真院</font>    </b>    <br />    野水從橫漱屋除，午窗殘夢鳥相呼。春風日日吹香草，山北山南路欲無。    <br />    <br />    <b>     <font color=\"#FF6600\">西風</font>    </b>    <br />    少年不知秋，喜聞西風生。老大多感傷，畏此蟠蟀鳴。    <br />    況乃捨親友，抱病獨遠行。中夜臥不周，惻惻感我情。    <br />    起視天正黑。弱雲亂縱橫。似有霰雪飄，不復星斗明。    <br />    時節忽如此，重令壯心驚。諒無同憂人，樽酒安可傾。    <br />    <br />    <b>     <font color=\"#FF6600\">西山</font>    </b>    <br />    西山映水碧潭潭，楚老長謠淚滿衫。但道使君留不得，那知青更憶江南。    <br />    <br />    <b>     <font color=\"#FF6600\">西帥</font>    </b>    <br />    吾君英睿超光武，良將西征捍隗囂。誓斬郅支聊出寒，生擒頡利始歸朝。    <br />    一丸豈慮封函谷，千騎無由飲渭橋。好立功名標竹素，莫教空說霍嫖姚。    <br />    <br />    <b>     <font color=\"#FF6600\">西太一宮樓</font>    </b>    <br />    草際芙蕖零落，水邊楊柳欹斜。日暮炊煙孤起，不知魚網誰家。    <br />    <br />    <b>     <font color=\"#FF6600\">惜春</font>    </b>    <br />    滿城風雨滿城塵，蓋紫藏紅漫惜春。春去自應無覓處，可憐多少惜花人。    <br />    <br />    <b>     <font color=\"#FF6600\">惜日</font>    </b>    <br />    白日照四方，當在中天留。春風地上行，當與時周遊。    <br />    和氣所披拂，槁乾卻濕柔。愛欲傳萬物，勢難停一州。    <br />    棲棲孔子者，惜日此之由。不能使此邦，利澤施諸侯。    <br />    豈若駕以行，使我遇者稠。當時三千人，齊宋楚陳周。    <br />    小者傳吾粗，大能傳奧幽。道散學以聖，眾源乃常流。    <br />    吾初如匏瓜，彼亦孰知丘。唯士欲自達，窮通非外求。    <br />    豈必相天子，乃能經九疇。行雖恥強勉，閉戶非良謀。    <br />    <br />    <b>     <font color=\"#FF6600\">戲長安嶺石</font>    </b>    <br />    附巘憑崖豈易躋，無心應合與雲齊。橫身勢欲填滄海，肯為行人惜馬蹄。    <br />    <br />    <b>     <font color=\"#FF6600\">戲城中故人</font>    </b>    <br />    城郭山林路半分，君家塵土我家雲。莫吹塵土來污我，我自有雲持寄君。    <br />    <br />    <b>     <font color=\"#FF6600\">戲示蔣穎叔</font>    </b>    <br />    扶衰南陌望長楸，燈火如星滿地流。但怪傳呼殺風景，豈知禪客夜相投。    <br />    <br />    <b>     <font color=\"#FF6600\">戲贈段約之</font>    </b>    <br />    竹柏相望數十楹，藕花多處復開亭。如何更欲通南埭，割我鍾山一半青。    <br />    <br />    <b>     <font color=\"#FF6600\">戲贈育王虛白長老</font>    </b>    <br />    白雲山頂病禪師，昔日公卿各贈詩。行盡四方年八十，卻歸荒寺有誰知。    <br />    <br />    <b>     <font color=\"#FF6600\">戲贈湛源</font>    </b>    <br />    恰有三百青銅錢，憑君為算小行年。坐中亦有江南客，自斷此生休問天。    <br />    <br />    <b>     <font color=\"#FF6600\">夏夜舟中頗涼因有所感</font>    </b>    <br />    扁舟畏朝熱，望夜倚桅檣。日共火雲退，風兼水氣涼。    <br />    未秋輕病骨，微曙浣愁腸。堅我江湖意，滔滔興不忘。    <br />    <br />    <b>     <font color=\"#FF6600\">閒居遣興</font>    </b>    <br />    慘慘秋陰綠樹昏，荒城高處閉柴門。愁消日月忘身世，靜對溪山憶酒樽。    <br />    南去干戈何日解，東來馹騎此時奔。誰將天下安危事，一把詩書子細論。    <br />    <br />    <b>     <font color=\"#FF6600\">縣捨西亭二首</font>    </b>    <br />    山根移竹水邊栽，已見新篁破嫩苔。可惜主人官便滿，無因長向此徘徊。    <br />    <br />    主人將去菊初栽，落盡黃花去卻回。到得月年官又滿，不知誰見此花開。    <br />    <br />    <b>     <font color=\"#FF6600\">相國寺啟向天節道場行香院觀戲者</font>    </b>    <br />    侏優戲場中，一貴復一賤。心知本自同，所以無欣怨。    <br />    <br />    <b>     <font color=\"#FF6600\">相送行效張籍</font>    </b>    <br />    一車南，一車北，身世匆匆俱有役。憶昔論心兩綢繆，那知相送不得留。    <br />    但聞馬嘶覺已遠，欲望應須上前阪。秋風忽起吹泥塵，雙目空回不見人。    <br />    <br />    <b>     <font color=\"#FF6600\">相州古瓦硯</font>    </b>    <br />    吹盡西陵歌舞塵，當時屋瓦始稱珍。甄陶往往成今手，尚託聲名動世人。    <br />    <br />    <b>     <font color=\"#FF6600\">詳定幕次呈聖從樂道</font>    </b>    <br />    殿閣掄材覆等差，從臣今日擅文華。楊雄識字無人敵，何遜能詩有世家。    <br />    舊德醉心如美酒，新篇清目勝真茶。一觴一詠相從樂，傳說猶堪異日誇。    <br />    <br />    <b>     <font color=\"#FF6600\">詳定試卷二首</font>    </b>    <br />    簾垂咫尺斷經過，把卷空聞笑語多。論眾勢難專可否，法嚴人更謹誰何。    <br />    文章直使看無纇，勳業安能保不磨。疑有高鴻在寥廓，未應回首顧張羅。    <br />    <br />    童子常誇作賦工，暮年羞悔有楊雄。當時賜帛倡優等，今日論才將相中。    <br />    細甚客卿因筆墨，卑於爾雅注魚蟲。漢家故事真當改，新詠知君勝弱翁。    <br />    <br />    <b>     <font color=\"#FF6600\">祥雲</font>    </b>    <br />    冰入春風漲御溝，上林花氣欲飛浮。未央屋瓦猶殘雪，卻為祥雲映日流。    <br />    <br />    <b>     <font color=\"#FF6600\">翛然</font>    </b>    <br />    翛然三月閉柴荊，綠葉陰陰忽滿城。自是老年遊興少，春風何處不堪。    <br />    <br />    <b>     <font color=\"#FF6600\">小姑</font>    </b>    <br />    小姑未嫁與蘭支，何恨流傳樂府詩。初學水仙騎赤鯉，竟尋山鬼從文狸。    <br />    繽紛雲杉空棠楫，綽約煙鬟獨桂旗。弄玉有祠終或往，飛瓊無夢故難知。    <br />    <br />    <b>     <font color=\"#FF6600\">斜徑</font>    </b>    <br />    斜徑遇通南埭路，數家遙對北山岑。草頭蛺蝶黃花晚，菱角蜻蜓翠蔓深。    <br />    <br />    <b>     <font color=\"#FF6600\">謝安</font>    </b>    <br />    謝安才業自超群，誤長清談助世紛。秦晉區區等亡國，可能王衍勝商君。    <br />    <br />    <b>     <font color=\"#FF6600\">謝安墩二首</font>    </b>    <br />    我名公字偶相同，我屋公墩在眼中。公去我來墩屬我，不應墩姓尚隨公。    <br />    <br />    謝公陳跡自難追，山月淮雲祗往時。一去可憐終不返，暮年垂淚對桓伊。    <br />    <br />    <b>     <font color=\"#FF6600\">謝公墩</font>    </b>    <br />    走馬白下門，投鞭謝公墩。昔人不可見，故物尚或存。    <br />    問樵樵不知，問牧牧不言。摩挲蒼苔石，點檢屐齒痕。    <br />    想此絓長檣，想此倚短轅。想此玩雲月，狼籍盤與樽。    <br />    井逕亦已沒，漫然禾黍村。摧藏羊曇骨，放浪李白魂。    <br />    亦已同山丘，緬懷蒔蘭蓀。小草戲陳跡，甘棠詠遺恩。    <br />    萬事付鬼籙，恥榮何足論。天機自開闔，人理孰畔援。    <br />    公色無懼喜，儻知禍福根。涕淚對桓伊，暮年無乃昏。    <br />    <br />    <b>     <font color=\"#FF6600\">謝郟但秘校見訪於鍾山之廬</font>    </b>    <br />    誤有聲名只自慚，煩君跋馬過茅簷。已知原憲貧非病，更許莊周知養恬。    <br />    世事何時逢坦蕩，人情隨分值猜嫌。誰能胸臆無塵滓，使我相從久未厭。    <br />    <br />    <b>     <font color=\"#FF6600\">謝微之見過</font>    </b>    <br />    此身已是一枯株，所記交朋八九無。唯有微之來訪舊，天寒幾夕擁山爐。    <br />    <br />    <b>     <font color=\"#FF6600\">欣會亭</font>    </b>    <br />    數家鄰水竹，一塢共雲林。晚食靜適己，獨謠欣會心。    <br />    移床隨漫興，操策取幽尋。未愛神錐汝，猶怑妙斲琴。    <br />    <br />    <b>     <font color=\"#FF6600\">新花</font>    </b>    <br />    老年少忻豫，況復病在床。汲水置新花，取忍此流芳。    <br />    流芳柢須臾，我亦豈久長。新花與故吾，已矣兩可忘。    <br />    <br />    <b>     <font color=\"#FF6600\">新田詩</font>    </b>    <br />    離離新田，其下流水。孰知其初，灌莽千里。    <br />    其南背江，其北逾淮。父抱子扶，十百其來。    <br />    其來僕僕，鏝我新屋。趙侯劬之，作者不饑。    <br />    歲仍大熟，飽及雞鶩。僦船與車，四鄙出谷。    <br />    今遊者處，昔止者流。維昔牧我，不如今侯。    <br />    侯來適野，不有觀者。稅於水濱，問我鰥寡。    <br />    侯其歸矣，三歲於茲。誰能止侯，我往求之。    <br />    <br />    <b>     <font color=\"#FF6600\">信都公家白兔</font>    </b>    <br />    水精為宮玉為田，姮娥縞衣洗朱鉛。宮中老兔非日浴，天使潔白宜嬋娟。    <br />    揚須弭足桂樹間，桂花如霜亂後前。赤鴉相望窺不得，空疑兩瞳射日丹。    <br />    東西跳梁自長久，天畢橫施亦何有。憑光下視罝網繁，衣褐紛紛漫回首。    <br />    去年驚墮滁山雲，出入虛莽猶無群。奇毛難藏果亦得，千里今以窮歸君。    <br />    空衢險幽不可返，食君庭除嗟亦窘。今序得為此兔謀，豐草長林且遊衍。    <br />    <br />    <b>     <font color=\"#FF6600\">信陵坊有籠山樂官</font>    </b>    <br />    萬里山林姿，羽毛何璀璀。鳴聲應律呂，唯有知者愛。    <br />    都門市井兒，誰翫汝文采。應須鎖樊籠，勿受丸矰害。    <br />    <br />    <b>     <font color=\"#FF6600\">信州回車館中作二首</font>    </b>    <br />    太白山根秋夜靜，亂泉深水繞床鳴。病來空館聞風雨，恰似當年枕上聲。    <br />    <br />    山木漂搖臥弋陽，因思太白夜淋浪。西窗一榻芭蕉雨，復似當時水繞床。    <br />    <br />    <b>     <font color=\"#FF6600\">興國寺樓上作</font>    </b>    <br />    松篁不動翠相重，日射流塵四散紅。地上行人愁暍死，那知高處有清風。    <br />    <br />    邢太保有鶴折翼以詩傷之客有記翎經冥三韻而忘其詩者因作四韻    <br />    不為摧傷改性靈，靜中猶見好儀形。每憐今日長垂翅，卻悔當時誤翦翎。    <br />    醫得舊創猶有法，相知多難豈無經。稻粱且向人間覓，漠羨摶風起北冥。    <br />    <br />    <b>     <font color=\"#FF6600\">杏花二首</font>    </b>    <br />    石樑度空曠，茅屋臨清炯。俯窺嬌饒杏，未覺身勝影。    <br />    嫣如景陽妃，含笑墮宮井。怊悵有微波，殘妝壞難整。    <br />    <br />    垂楊一徑紫苔封，人語蕭蕭院落中。獨有杏花如喚客，倚牆斜日數枝紅。    <br />    <br />    <b>     <font color=\"#FF6600\">杏園即事</font>    </b>    <br />    蟠桃移種杏園初，紅抹燕脂嫩臉蘇。聞道飄零落人世，清香得似舊時無。    <br />    <br />    <b>     <font color=\"#FF6600\">休假大佛寺</font>    </b>    <br />    罷憊得休假，衣冠倦趨翔。挾書聊自娛，解帶寺東廊。    <br />    六龍高徘徊，光景在我裳。冬屋稍暄暖，病身更強梁。    <br />    從我有不思，捨我有不忘。問誰可與言，摧手此徜徉。    <br />    婉婉吾所愛，新居乃鄰牆。寄聲能來遊，維用寫愁腸。    <br />    <br />    <b>     <font color=\"#FF6600\">徐熙花</font>    </b>    <br />    徐熙丹青蓋江左，杏枝偃蹇花婀娜。一見真謂值芳時，安知有人盤礡臝。    <br />    同朝眾史共排媢，亦欲學之無自可。錦囊深貯幾春風，借問此木何時果。    <br />    <br />    <b>     <font color=\"#FF6600\">徐秀才園亭</font>    </b>    <br />    茂松修竹翠紛紛，正得山阿與水濆。笑傲一生雖自樂，有司還欲選方聞。    <br />    <br />    <b>     <font color=\"#FF6600\">宣州府君喪過金陵</font>    </b>    <br />    百年難盡此身悲，眼入春風祗涕洟。花發鳥啼皆有思，忍尋棠棣鶺鴒詩。    <br />    <br />    <b>     <font color=\"#FF6600\">學士院燕侍郎畫圖</font>    </b>    <br />    六幅生綃四五峰，暮雲樓閣有無中。去年今日長干里，遙望鍾山與此同。    <br />    <br />    <b>     <font color=\"#FF6600\">雪乾</font>    </b>    <br />    雪乾雲淨見遙岑，南陌芳菲復可尋。換得千顰為一笑，春風吹柳萬黃金。    <br />    <br />    <b>     <font color=\"#FF6600\">雪中遊北山呈廣州使君和叔同年</font>    </b>    <br />    南州歲晚亦花開，有底堪隨驛使來。看取鍾山如許雪，何須持寄嶺頭梅。    <br />    <br />    <b>     <font color=\"#FF6600\">嚴陵祠堂</font>    </b>    <br />    漢庭來見一羊裘，默默俄歸舊釣舟。跡似磻溪應有待，世無西伯可能留。    <br />    崎嶇馮衍才終廢，索寞桓譚道不謀。勺水果非鱣鮪地，放身滄海亦何求。    <br />    <br />    <b>     <font color=\"#FF6600\">晏望驛釋舟走信州</font>    </b>    <br />    病起行山山更險，下窮溪谷上通天。乘高欲作東南望，青壁松杉滿我前。    <br />    <br />    <b>     <font color=\"#FF6600\">雁</font>    </b>    <br />    北去還為客，南來豈是歸。倦投空渚泊，饑帖冷雲飛。    <br />    垣柵雞長暖，溝池鶩自肥。憐渠不如此，更墮野人機。    <br />    <br />    <b>     <font color=\"#FF6600\">燕</font>    </b>    <br />    處處定知秋後別，年年長向社前逢。行藏自欲追時節，豈是人間不見容。    <br />    <br />    <b>     <font color=\"#FF6600\">燕侍郎山水</font>    </b>    <br />    往時濯足瀟湘浦，獨上九疑尋二女。蒼梧之野煙漠漠，斷壟連岡散平楚。    <br />    暮年傷心波浪阻，不意畫中能更睹。燕公侍書燕王府，王求一筆終不與。    <br />    奏論讞死誤當赦，全活至今何可數。仁人義士埋黃土，只有粉墨歸囊褚。    <br />    <br />    <b>     <font color=\"#FF6600\">揚雄</font>    </b>    <br />    孔孟如日月，委蛇在蒼旻。光明所照耀，萬物成冬春。    <br />    揚子出其後，仰攀忘賤貧。衣冠渺塵土，文字爛星辰。    <br />    歲晚天祿閣，強顏為劇秦。趨捨跡少邇，行藏意終鄰。    <br />    壤壤外逐物，紛紛輕用身。往者或可返，吾將與斯人。    <br />    <br />    子雲遊天祿，華藻銳初學。覃思晚有得，晦顯無適莫。    <br />    寥寥鄒魯後，於此歸先覺。豈嘗知符府，何苦自投閣。    <br />    長安諸愚儒，操行自為薄。謗嘲出異己，傳載因疏略。    <br />    孟軻勸伐燕，伊尹干說亳。叩馬觸兵鋒，食牛要祿爵。    <br />    少知羞不為，況彼皆卓犖。史官蔽多聞，自古喜穿鑿。    <br />    <br />    子雲平生人莫知，知者乃獨稱其辭。今尊子雲者皆是，得子雲心亦無幾。    <br />    聖賢樹立自有師，人知不知無以為。俗人賤今常貴古，子雲今存誰女數。    <br />    <br />    <b>     <font color=\"#FF6600\">揚子三首</font>    </b>    <br />    千古雄文造聖真，眇然幽思入無倫。他年未免投天祿，虛為新都著劇秦。    <br />    <br />    儒者陵夷此道窮，千秋止有一揚雄。當時薦口終虛語，賦擬相如卻未工。    <br />    <br />    道真沉溺九流渾，獨泝頹波討得源。歲晚強顏天祿閣，只將奇字與人言。    <br />    <br />    <b>     <font color=\"#FF6600\">楊德逢送米與法雲二老作此詩</font>    </b>    <br />    盧仝不出憎流俗，我卜郊居避俗憎。仝有鄰僧來乞米，我今送米乞鄰僧。    <br />    <br />    <b>     <font color=\"#FF6600\">楊劉</font>    </b>    <br />    人各有是非，犯時為患害。唯詩以譎諫，言者得無悔。    <br />    汾王昔監謗，變雅今尚載。末俗忌諱繁，此理寧復在。    <br />    南山詠種豆，議法過四罪。玄都戲桃花，母子受顛沛。    <br />    疑似已如此，況欲諄諄誨。事變故不同，楊劉可為戒。    <br />    <br />    <b>     <font color=\"#FF6600\">要望之過我廬</font>    </b>    <br />    念子且行矣，要子過我廬。汲我山下泉，煮我園中蔬。    <br />    知子有仁心，不忍釣我魚。我池在人境，不與猵獺居。    <br />    亦復無蟲蛆，出沒爭腐餘。食罷往遊觀，鱍鱍藻與浦。    <br />    清波映白日，擺尾揚其須。豈魚有此樂，而我與子無。    <br />    擊壤謠聖時，自得以為娛。    <br />    <br />    <b>     <font color=\"#FF6600\">葉致遠置洲田以詩言志次其韻二首</font>    </b>    <br />    吟歎君詩久掉頭，知君興不負滄洲。土山欲為羊曇賭，且可專心學奕秋。    <br />    <br />    若將有限計無涯，自困真同算海沙。隨順世緣聊戲劇，莫言河渚是吾家。    <br />    <br />    <b>     <font color=\"#FF6600\">夜讀試卷呈君實待制景仁內翰</font>    </b>    <br />    篝燈時見語驚人，更覺揮毫捷有神。學問比來多可喜，文章非特巧爭新。    <br />    蕉中得鹿初疑夢，牖下窺龍稍眩真。邂逅兩賢時所服，坐令孤朽得相因。    <br />    <br />    <b>     <font color=\"#FF6600\">夜夢與和甫別如赴北京時和甫作詩覺而有作因寄純甫</font>    </b>    <br />    水菽中歲樂，鼎茵暮年悲。同胸苦零落，會合尚淒其。    <br />    況乃夢乖闊，傷懷而賦詩。詩言道路寒，乃似北征時。    <br />    叔兮今安否，季也來何遲。中夜遂不眠，輾轉涕流離。    <br />    老我孤主恩，結草以為期。冀叔善事國，有知無不為。    <br />    千里永相望，昧昧我思之。幸唯季優遊，歲晚相攜持。    <br />    於焉可晤語，水木有茅茨。畹蘭佇歸憩，繞屋正華滋。    <br />    <br />    <b>     <font color=\"#FF6600\">夜聞流水</font>    </b>    <br />    千丈崩奔落石碕，秋聲散入夜雲悲。州橋月下聞流水，不忘鍾山獨宿時。    <br />    <br />    <b>     <font color=\"#FF6600\">夜直</font>    </b>    <br />    金爐香盡漏聲殘，翦翦輕風陣陣寒。春色惱人眠不得，月移花影上欄杆。    <br />    <br />    <b>     <font color=\"#FF6600\">謁曾魯公</font>    </b>    <br />    翊戴三朝冕有蟬，歸榮今作地行仙。且開京闕蕭何第，未放江湖范蠡船。    <br />    老景已鄰周呂尚，慶門方似漢韋賢。一觴豈足為公壽，願賦長虹吸百川。    <br />    <br />    <b>     <font color=\"#FF6600\">一陂</font>    </b>    <br />    一陂焰水蔣陵西，含風卻轉與城齊。週遭碧銅磨作港，逼塞綠錦剪成畦。    <br />    <br />    <b>     <font color=\"#FF6600\">一日不再飯</font>    </b>    <br />    一日不再飯，飯已八九眠。忽忽返照閒，頓羸不可遷。    <br />    筋骸徽纆束，肺腑鼎鐺煎。長往理不惜，高堂思所牽。    <br />    <br />    <b>     <font color=\"#FF6600\">一日歸行</font>    </b>    <br />    賤貧奔走食與衣，百日奔走一日歸。平生歡意苦不盡，正欲老大相因依。    <br />    空房蕭瑟施繐帷，青燈半夜哭聲稀。音容想像今何處，地下相逢果是非。    <br />    <br />    <b>     <font color=\"#FF6600\">揖仙閣</font>    </b>    <br />    結閣揖仙子，疏塘臨隱扉。水花紅四出，山竹翠相圍。    <br />    雲度疑軿下，鳧驚恐舄飛。蜀姜寧可恃，投釣此忘歸。    <br />    <br />    <b>     <font color=\"#FF6600\">欹眠</font>    </b>    <br />    翠幙卷東岡，欹眠用半床。松聲悲永夜，荷氣馥初涼。    <br />    清話非無寄，幽期故不忘。扁舟亦在眼，終自懶衣裳。    <br />    <br />    <b>     <font color=\"#FF6600\">沂溪懷正之</font>    </b>    <br />    故人何處所，天角浪漫漫。寂寞斷音驛，徘徊愁肺肝。    <br />    世情紛可怪，旅況浩難安。願化東南鵠，高飛託羽翰。    <br />    <br />    <b>     <font color=\"#FF6600\">宜春苑</font>    </b>    <br />    宜春舊台沼，日暮一登臨。解帶行蒼蘚，移身坐綠陰。    <br />    樹疏啼鳥遠，水靜落花深。無復增修事，君王惜費金。    <br />    <br />    <b>     <font color=\"#FF6600\">移柳</font>    </b>    <br />    移柳當門何啻五，穿松作徑適成三。臨流遇興還能賦，自比淵明或未慚。    <br />    <br />    <b>     <font color=\"#FF6600\">移松皆死</font>    </b>    <br />    李白今何在，桃紅已索然。君看赤松子，猶自不長年。    <br />    <br />    <b>     <font color=\"#FF6600\">移桃花示俞秀老</font>    </b>    <br />    捨南捨北皆種桃，東風一吹數尺高。枝柯蔫綿花爛熳，美錦千兩敷亭皋。    <br />    晴溝漲春綠週遭，俯視紅影移漁舠。山前邂逅武陵客，水際彷彿秦人逃。    <br />    攀條弄芳畏晼晚，已見黍雪盤中毛。仙人愛杏令虎守，百年終屬樵蘇手。    <br />    我衰此果復易朽，蟲來食根那得久。瑤池紺絕誰見有，更值花時且追酒。    <br />    君能酩酊相隨否。    <br />    <br />    <b>     <font color=\"#FF6600\">乙巳九月登冶城作</font>    </b>    <br />    欲望鍾山岑，因知冶城路。躋攀隱木杪，稍記曾遊處。    <br />    紅沉渚上日，蒼起榛中霧。即事有哀傷，山川自如故。    <br />    <br />    <b>     <font color=\"#FF6600\">乙未冬婦子病至春不已</font>    </b>    <br />    天旋無窮走日月，青髮能禁幾回首。兒呻婦歎冬復春，強欲笑歌難發口。    <br />    黃卷幽尋非貴嗜，藜床穩臥雖貧有。二物長乖亦可憐，一生所得猶多苟。    <br />    <br />    <b>     <font color=\"#FF6600\">憶北山送勝上人</font>    </b>    <br />    蒼籐翠木江南山，激激流水兩山間。山高水深魚鳥樂，車馬跡絕人長閒。    <br />    雲埋樵聲隔蔥蒨，月弄釣影臨潺湲。黃塵滿眼衣可濯，夢寐惆悵何時還。    <br />    <br />    <b>     <font color=\"#FF6600\">憶江南</font>    </b>    <br />    城南城北萬株花，池面冰消水見沙。回首江南春更好，夢為蝴蝶亦還家。    <br />    <br />    <b>     <font color=\"#FF6600\">憶金陵三首</font>    </b>    <br />    覆舟山下龍光寺，玄武湖畔五龍堂。想見舊時遊歷處，煙雲渺渺水茫茫。    <br />    <br />    煙雲渺渺水茫茫，繚繞蕪城一帶長。蒿目黃塵憂世事，追思陳跡故難忘。    <br />    <br />    追思陳跡故難忘，翠木蒼籐水一方。聞說精廬今更好，好隨殘汴理歸艎。    <br />    <br />    <b>     <font color=\"#FF6600\">憶昨詩示諸外弟</font>    </b>    <br />    憶昨此地相逢時，春入窮谷多芳菲。短垣囷囷冠翠嶺，躑躅萬樹紅相圍。    <br />    幽花媚草錯雜出，黃蜂白蝶參差飛。此時少壯自負恃，意氣與日爭光輝。    <br />    乘閒弄筆戲春色，脫略不省旁人譏。坐欲持此博軒冕，肯言孔孟猶寒饑。    <br />    兩子從親走京國，浮塵坌亦緇人衣。明年親作建昌吏，四月挽船江上磯。    <br />    端居感慨忽自寤，青天閃爍無停暉。男兒少壯不樹立，挾此窮老將安歸。    <br />    吟哦圖書謝慶弔，坐室寂寞生伊威。材疏命賤不自揣，欲與稷契遐相希。    <br />    旼天一朝畀以禍，先子泯沒予誰依。精神流離肝肺絕，眥血被面無時曦。    <br />    母兄呱呱泣相守，三載厭食鍾山薇。屬聞降詔起群彥，遂自下國趨王畿。    <br />    刻章琢句獻天子，釣取薄祿歡庭闈。身著青衫手持版，奔走卒歲官淮沂。    <br />    淮沂無山四封庳，獨有廟塔尤峨巍。時時憑高一悵望，想見江南多翠微。    <br />    歸心動盪不可抑，霍若猛吹翻旌旗。騰書漕府私自列，仁者惻隱從其祈。    <br />    暮春三月亂江水，勁櫓健帆如轉機。還家上堂拜祖母，奉手出涕縱橫揮。    <br />    出門信馬向何許，城郭宛然相識稀。永懷前事不自適，卻指舅館接山扉。    <br />    當時髫兒戲我側，於今冠佩何頎頎。況復丘攀滿秋色，蜂蝶摧藏花草腓。    <br />    令人感嗟千萬緒，不忍蒼卒回驂騑。留當開樽強自慰，邀子劇飲毋予違。    <br />    <br />    <b>     <font color=\"#FF6600\">陰漫漫行</font>    </b>    <br />    愁雲怒風相追逐，青山滅沒滄江覆。少留燈火就空床，更聽波濤圍野屋。    <br />    憶昨踏雪度長安，夜宿木瘤還苦寒。誰云當春便妍暖，十日九八陰漫漫。    <br />    <br />    <b>     <font color=\"#FF6600\">陰山畫虎圖</font>    </b>    <br />    陰山健兒鞭鞚急，走勢能追北風及。逶迤一虎出馬前，白羽橫穿更人立。    <br />    回旗倒戟四邊動，抽矢當前放蹄入。爪牙蹭蹬不得施，跡上流丹看來濕。    <br />    胡天朔漠殺氣高，煙雲萬里埋弓刀。穹廬無工可貌此，漢使自解丹青包。    <br />    堂上絹素開欲裂，一見猶能動毛髮。低徊使我思古人，此地摶兵走戎羯。    <br />    禽逃獸遁亦蕭然，豈若封疆今晏眠。    <br />    契丹弋獵漢耕作，飛將自老南山邊，還能射虎隨少年。    <br />    <br />    <b>     <font color=\"#FF6600\">鄞縣西亭</font>    </b>    <br />    收功無路去無田，竊食窮城度兩年。更作世間兒女態，亂栽花竹養風煙。    <br />    <br />    <b>     <font color=\"#FF6600\">尹村道中</font>    </b>    <br />    滿眼霜吹宿草根，謾知新歲不逢春。卻疑青嶂非人世，更覺黃雲是塞塵。    <br />    萬里張侯能奉使，百年曾子肯辭親。自憐許國終無用，何事紛紛客此身。    <br />    <br />    <b>     <font color=\"#FF6600\">飲裴侯家</font>    </b>    <br />    裴侯飲我日向中，四坐賓客顏皆紅。掃除高館邀我入，自出糶麥憐民窮。    <br />    天邊眼力破萬里，桑麻冥冥山四起。野心探尋殊未已，更欲湔衣北城水。    <br />    忽見碧樹櫻桃懸，下馬恣食不論錢。赤星磊落入我眼，恐是半醉遊青天。    <br />    裴侯方坐塵沙裡，役身救物當如此。我曹偶脫簿領閒，何忍愛惜一日閒。    <br />    且歸拂席飽眠睡，明日更看滁南山。    <br />    <br />    <b>     <font color=\"#FF6600\">英宗皇帝挽辭二首</font>    </b>    <br />    御氣方尊極，乘雲已泬寥。衣冠萬國會，陵寢百神朝。    <br />    夏鼎傳歸啟，虞羹想見堯。誰當授椽筆，論德在瓊瑤。    <br />    <br />    玉冊上鴻名，猶殘警蹕聲。忽辭千歲祝，虛卜五年征。    <br />    羽衛悲哀送，山陵指顧成。謳歌歸聖子，世孝在持盈。    <br />    <br />    <b>     <font color=\"#FF6600\">永濟道中寄諸舅弟</font>    </b>    <br />    燈火匆匆出館陶，回看永濟日初高。似聞空捨鳥烏樂，更覺荒陂人馬勞。    <br />    客路光陰真棄置，春風邊塞只蕭騷。辛夷樹下烏塘尾，把手何時得汝曹。    <br />    <br />    <b>     <font color=\"#FF6600\">永慶院送道原還儀真作詩要之</font>    </b>    <br />    歲暮青條已見梅，餘花次第相爭開。淮南無此山林勝，作意春風更一來。    <br />    <br />    <b>     <font color=\"#FF6600\">永壽縣太君周氏挽辭二首</font>    </b>    <br />    永壽開新邑，長沙返舊塋。金葩冷鈿軸，粉字暗銘旌。    <br />    薤久露難濕，蘭餘風尚清。慶鍾知有在，令子合升卿。    <br />    <br />    子引金閨籍，身開石窮封。露輴悲吉路，像服儼虛容。    <br />    楚挽雖多相，萊衣不更縫。誰知逝川底，劍自喜相逢。    <br />    <br />    <b>     <font color=\"#FF6600\">詠風</font>    </b>    <br />    風從北海起，至此南海上。問風來何事，去復欲何向。    <br />    誰遣汝而號，誰應汝而唱。汝於何時息，汝作無乃妄。    <br />    風初無一言，試以問雲將。    <br />    <br />    <b>     <font color=\"#FF6600\">詠穀</font>    </b>    <br />    可憐台上穀，轉目已陰繁。不解詩人意，何為樂彼園。    <br />    <br />    <b>     <font color=\"#FF6600\">詠菊二首</font>    </b>    <br />    補落迦山傳得種，閻浮檀水染成花。光明一室真金色，復似毗耶長者家。    <br />    <br />    院落秋深數菊叢，緣花錯莫兩三蜂。蜜房歲晚能多少，酒盞重陽自不供。    <br />    <br />    <b>     <font color=\"#FF6600\">詠梅</font>    </b>    <br />    頗怪梅花不肯開，豈知有意待春來。燈前玉面披香出，雪後春容取勝回。    <br />    觸撥清詩成走筆，淋漓紅袖趣傳杯。望塵俗眼那知此，只買夭桃艷杏栽。    <br />    <br />    <b>     <font color=\"#FF6600\">詠月</font>    </b>    <br />    追隨落日盡還生，點綴浮雲暗又明。江有蛟龍山虎豹，清光雖在不堪行。    <br />    <br />    <b>     <font color=\"#FF6600\">詠月三首</font>    </b>    <br />    寒光乍洗山川瑩，清影遙分草樹纖。萬里更無雲物動，中天只有兔隨蟾。    <br />    <br />    江海清明上下兼，碧天遙見一毫纖。此時只欲浮雲盡，窟穴何妨有兔蟾。    <br />    <br />    一片清光萬里兼，幾回圓極又纖纖。君看出沒非無意，豈為辛懃養玉蟾。    <br />    <br />    <b>     <font color=\"#FF6600\">用前韻戲贈葉致遠直講</font>    </b>    <br />    葉侯越著姓，冑出實楚葉。縉雲雖窮遠，冠蓋傳累葉。    <br />    心大有所潛，肩高未嘗脅。飄飄凌雲意，強禦莫能懾。    <br />    辟雍海環流，用汝作舟楫。開胸出妙義，可發蒙起魘。    <br />    詞如太阿鋒，誰敢觸其鋏。聽之心凜然，難者口因嗋。    <br />    摶飛欲峨峨，鍛墮今跕跕。忘情塞上馬，適志夢中蝶。    <br />    若金靜無求，在冶惟所挾。載醪但彼惑，饋漿非我諜。    <br />    經綸安所施，有寓聊自愜。棋經看在手，棋訣傳滿篋。    <br />    坐尋棋勢打，側寫棋圖貼。攜持山林屐，刺擿溝港艓。    <br />    一枰嘗自副，當熱寧忘箑。反嗤褦襶子，但守一經笈。    <br />    亡羊等殘生，朽筴何足摺。歡然值手敵，便與對匕筴。    <br />    縱橫子墮局，腷膊聲出堞。樵父弛遠擔，牧奴停晏饁。    <br />    旁觀各技癢，竊議兒女囁。所矜在得喪，聞此更心惵。    <br />    熟視籠兩手，徐思捻長鬣。微吟靜愔愔，堅坐高帖帖。    <br />    未快巖谷叟，斧柯嘗爛浥。趨邊恥局縮，穿腹愁危嶪。    <br />    或撞關以攻，或覷眼而厭。或羸行伺擊，或猛出追躡。    <br />    垂成忽破壞，中斷俄連接。或外示閒暇，伐事先和燮。    <br />    或冒突超越，鼓行令震疊。或粗見形勢，驅除令遠蹀。    <br />    或開拓疆境，欲並包總攝。或僅殘尺寸，如黑子著靨。    <br />    或橫潰解散，如尸僵血喋。或慚如告亡，或喜如獻捷。    <br />    陷敵未甘虜，報仇方借俠。諱輸寧斷頭，悔誤乃批頰。    <br />    終朝已罷精，既夜未交睫。翻然悟且歎，此何直劫劫。    <br />    孟軻惡妨行，陶侃懲廢業。揚雄有前言，韋曜存往牒。    <br />    晉臣抑帝手，捘侯何啻涉。冶城子爭道，拒父乃如輒。    <br />    爭也實逆德，豈如私鬥怯。藝成況窮苦，此殆天所厭。    <br />    如今劉與李，倫等安可躐。試令取一毫，亦乏寸公鑷。    <br />    以此待君子，未與回參協。操具投諸江，道耕而德獵。    <br />    <br />    <b>     <font color=\"#FF6600\">用王微之韻和酬即事書懷</font>    </b>    <br />    秦惜逝者耋，晉嘉良士休。古人皆好樂，哀此歲月遒。    <br />    嗟我抱愁毒，殘年自羈囚。但為兔得蹄，非復天上鷗。    <br />    雖知林塘美，欲往輒回輈。名園一散策，笑語隨觥籌。    <br />    探題繞梅花，高詠接應劉。宿雨洗荒塹，寒蛟沈老湫。    <br />    沿洄信畫舸，歸路子城幽。冬風不改綠，忽見新陽浮。    <br />    歡事去如夢，嘉時念難留。明發得君句，謂將讀前遊。    <br />    語我飲倡樂，不如詩獻酬。淮洲奏鐘鼛，雅刺德不猶。    <br />    文墨有真趣，荒淫何足收。來篇信時女，窈窕眾所求。    <br />    茲理儻可諧，華簪為君抽。    <br />    <br />    <b>     <font color=\"#FF6600\">用字謎</font>    </b>    <br />    一月又一月，兩月共半邊。上有可耕之田，下有長流之川。    <br />    一家有六口，兩口不團圓。    <br />    <br />    <b>     <font color=\"#FF6600\">幽谷引</font>    </b>    <br />    雲翳翳兮谷之幽，天將雨我兮田者之稠。    <br />    有繩於防兮有畚於溝，我公不出兮誰省吾憂。    <br />    日暉暉兮山之下，歲則熟兮收者舞。    <br />    吾收滿車兮棄者滿筥，誰吾與樂兮我公燕語。    <br />    山有木兮谷有泉，公與客兮醉其間。    <br />    芳可搴兮甘可漱，無壯無稚兮環公以笑。    <br />    公歸而醉兮人則喜，公好我州兮殆其肯止。    <br />    公歸不醉兮我之憂，豈其不懌兮將捨吾州。    <br />    公一朝兮去我，我歲歲兮來遊，    <br />    完公亭兮使勿毀，以慰吾兮歲歲之愁。    <br />    <br />    <b>     <font color=\"#FF6600\">遊北山</font>    </b>    <br />    攬轡出東城，登臨目暫明。煙雲藏古意，猿鶴弄秋聲。    <br />    客坐苔紋滑，僧眠樾蔭清。賞心殊未已，山日下西榮。    <br />    <br />    <b>     <font color=\"#FF6600\">遊城東示深之德逢</font>    </b>    <br />    欲牽淮舸共尋源，且踏青青繞杏園。憶我舊時光宅路，依然桑柳映花繁。    <br />    <br />    <b>     <font color=\"#FF6600\">遊城南即事二首</font>    </b>    <br />    神奸變化久難知，禹鼎由來更不疑。螭魅合謀非一日，太丘真復社亡遲。    <br />    <br />    泰壇東路繞重營，獨背朝陽信馬行。漫道城南天尺五，荒林時見一柴荊。    <br />    <br />    <b>     <font color=\"#FF6600\">遊杭州聖果寺</font>    </b>    <br />    登高見山水，身在水中央。下視樓台處，空多樹木蒼。    <br />    浮雲連海氣，落日動湖光。偶坐吹橫笛，殘聲入富陽。    <br />    <br />    <b>     <font color=\"#FF6600\">遊棲霞庵灼平甫至因寄</font>    </b>    <br />    渺渺林間路，蕭蕭物外僧。高陰涼易入，閒貌老難增。    <br />    官事真傷錦，君恩更飲冰。求田此山下，終欲忤陳登。    <br />    <br />    <b>     <font color=\"#FF6600\">遊賞心亭寄虔州女弟</font>    </b>    <br />    秀髮千峰霽，清涵萬里秋。滄江天上落，明月鏡中流。    <br />    眼與魂俱斷，身依影獨留。為憐幽興極，不見爾來遊。    <br />    <br />    <b>     <font color=\"#FF6600\">遊土山示蔡天啟秘校</font>    </b>    <br />    定林瞰土山，近乃在眉睫。誰謂秦淮廣，正可藏一艓。    <br />    朝予欲獨往，扶憊強登涉。蔡侯聞之喜，喜色見兩頰。    <br />    呼鞍追我馬，亦以兩黥挾。斂書付衣囊，裹飯隨藥笈。    <br />    翛翛阿蘭若，土木老山脅。鼓鐘臥空曠，簨虡雕捷業。    <br />    升堂廓無主，考擊誰敢輒。坡陀謝公家，藏槨久穿劫。    <br />    百金買酒地，野老今行饁。緬懷起東山，勝踐比稠疊。    <br />    於時國累卵，楚夏血常喋。外實備艱梗，中仍費調燮。    <br />    公能覺如夢，自喻一蝴蝶。桓溫適自弊，苻堅方天厭。    <br />    且可緩九錫，寧當快一捷。彼哉斗筲人，得喪易矜怯。    <br />    妄言屐齒折，吾欲刊史牒。傷心新城埭，歸意終難愜。    <br />    漂搖五城舟，尚想浮河楫。千秋隴東月，長照西州堞。    <br />    豈無華屋處，亦捉蒲葵箑。碎金諒可惜，零落隨秋葉。    <br />    好事所傳玩，空殘法書帖。清談眇不嗣，陳跡怳如接。    <br />    東陽故侯孫，少小同鼓篋。一官初嶺海，仰視飛鳶跕。    <br />    窮歸放款段，高臥停遠蹀。牽襟肘即見，著帽耳才菟。    <br />    數椽危敗屋，為我炊陳浥。雖無膏污鼎，尚有羹濡筴。    <br />    縱言及平生，相視開笑靨。邯鄲枕上事，且飲且田獵。    <br />    或昏眠委翳，或妄走超躐。或叫號而寢，或哭泣而魘。    <br />    幸哉同聖時，田里老安帖。易牛以寶劍，擊壤勝彈鋏。    <br />    追憐衰晉末，此土方岌業。強偷須臾樂，撫事終愁惵。    <br />    予雖天戮民，有械無接摺。翁今貧而靜，內熱非復葉。    <br />    予衰極今歲，儻與雞夢協。委蛻亦何恨，吾兒已長鬣。    <br />    翁雖齒長我，未見白可鑷。祝翁尚難老，生理歸善攝。    <br />    久留畏年少，譏我兩呫囁。束火扶路還，宵明狐兔懾。    <br />    蔡侯雄俊士，心憭形亦諜。異時能飛鞚，快若五陵俠。    <br />    胡為阡陌間，踠足僅相躡。諒欲交轡語，呿予不能嗋。    <br />    <br />    <b>     <font color=\"#FF6600\">遊章義寺</font>    </b>    <br />    九日章義寺，倦遊因解鑣。拂榻寄午夢，起尋北山椒。    <br />    岑蔚鳥絕跡，悲鳴唯一蜩。歡言與僧期，於此共簞瓢。    <br />    斬松八九根，窗壁具一朝。伏檻何所見，蒼蒼圍寂寥。    <br />    巖谷寒更靜，水泉清不搖。安得有車馬，尚無漁與樵。    <br />    神茂真觀復，心明眾塵消。陰嶺有嘉客，儻來不須招。    <br />    <br />    <b>     <font color=\"#FF6600\">遊鍾山二首</font>    </b>    <br />    兩山松櫟暗朱籐，一水中間勝武陵。午梵隔雲知有寺，夕陽歸去不逢僧。    <br />    <br />    終日看山不厭山，買山終待老山間。山花落盡山長在，山水空流山自閒。    <br />    <br />    <b>     <font color=\"#FF6600\">有感</font>    </b>    <br />    憶昔與鬍子，戲娛西城幽。放斥僕與馬，獨身步田疇。    <br />    牛豎歌我旁，聽之為久留。一接田父語，歎之勝王侯。    <br />    追逐恨不恣，暮歸輒懷愁。顧常輕千乘，只願足一丘。    <br />    子時怪我少，好此寂寞遊。笙箕不入耳，又不甘醪羞。    <br />    那知抱孤傷，罷頓不能遒。世味已鮮少，但餘野心稠。    <br />    乖離今十年，班髮滿我頭。昔興亦略盡，食眠常百憂。    <br />    每逢佳山水，欲往輒復休。方壯遂如此，況乃高春秋。    <br />    <br />    <b>     <font color=\"#FF6600\">又次葉致遠韻二首</font>    </b>    <br />    庵成有興亦尋春，風暖荒萊步始勻。若遇好花須一笑，豈妨迦葉杜多身。    <br />    <br />    明時君尚富春秋，豈比衰翁遠自投。智略未應施畎畝，上前他日望吾丘。    <br />    <br />    <b>     <font color=\"#FF6600\">又代薛肇明一首</font>    </b>    <br />    野水荒山寂寞濱，芳條弄色最關春。故將明艷凌霜雪，未怕青腰玉女嗔。    <br />    <br />    <b>     <font color=\"#FF6600\">又段氏園亭</font>    </b>    <br />    欹眠隨水轉東垣，一點炊煙映水昏。漫漫芙蕖難覓路，翛翛楊柳燭知門。    <br />    青山呈露新如染，白鳥嬉遊靜不煩。朱雀航邊今有此，可能搖蕩武陵源。    <br />    <br />    <b>     <font color=\"#FF6600\">予求守江陰未得酬昌叔憶陰見及之作</font>    </b>    <br />    黃田港北水如天，萬里風檣看賈船。海外珠犀常入市，人間魚蟹不論錢。    <br />    高亭笑語如昨日，末路塵沙非少年。強乞一官終未得，只君同病肯相憐。    <br />    <br />    <b>     <font color=\"#FF6600\">餘寒</font>    </b>    <br />    餘寒駕春風，入我征衣裳。捫鬢只得凍，蔽面尚疑創。    <br />    士耳恐猶墜，馬毛欲吹僵。牢持有失箸，疾飲無留湯。    <br />    曈曈扶桑日，出有萬里光。可憐當此時，不濕地上霜。    <br />    冥冥鴻雁飛，北望去成行。誰言有百鳥，此鳥知陰陽。    <br />    豈時有必至，前識聖所臧。把酒謝高翰，我知思故鄉。    <br />    <br />    <b>     <font color=\"#FF6600\">魚兒</font>    </b>    <br />    繞岸車鳴水欲乾，魚兒相逐尚相歡。無人挈入滄江去，汝死那知世界寬。    <br />    <br />    <b>     <font color=\"#FF6600\">俞秀老忽然不見</font>    </b>    <br />    忽去飄然遊冶盤，共疑枝策在梁端。禪心暫起何妨寂，道骨雖清不畏寒。    <br />    <br />    <b>     <font color=\"#FF6600\">虞美人</font>    </b>    <br />    虞美人，態濃意遠淑且真。同輦隨君侍君側，六宮粉黛無顏色。    <br />    楚歌四面起，形勢反蒼黃。夜聞馬嘶曉無跡，蛾眉蕭颯如秋霜。    <br />    漢家離宮三十六，緩歌慢舞凝絲竹。人間舉眼盡堪悲，獨陰崖結茅屋。    <br />    美人為黃土，草木皆含愁。紅房紫譚處處有，聽曲低昂如有求。    <br />    青天漫漫覆長路，今人犁田昔人墓。虞兮虞兮奈若何，不見玉顏空死處。    <br />    <br />    <b>     <font color=\"#FF6600\">與寶覺宿精舍</font>    </b>    <br />    擾擾復翩翩，秋床燭屢昏。真為說萬物，豈止挾三言。    <br />    問義曹溪室，捐書闕里門。若知同二妄，目擊道逾存。    <br />    <br />    <b>     <font color=\"#FF6600\">與寶覺宿龍華院三絕句</font>    </b>    <br />    老於陳跡倦追攀，但見幽人數往還。憶我小詩成悵望，鍾山只隔數重山。    <br />    <br />    世間投老斷攀緣，忽憶東遊已十年。但有當時京口月，與公隨我故依然。    <br />    <br />    與公京口水雲閒，問月何時照我還。邂逅我還還問月，何時照我宿金山。    <br />    <br />    <b>     <font color=\"#FF6600\">與北山道人二首</font>    </b>    <br />    可惜昂藏一丈夫，生來不讀半行書。子雲識字終投閣，幸是元無免破除。    <br />    <br />    蒔果蔬泉帶淺山，柴門雖設要常關。別開小徑連松路，祗與鄰僧約往還。    <br />    <br />    <b>     <font color=\"#FF6600\">與道原過西莊遂遊寶乘</font>    </b>    <br />    周顒宅作阿蘭若，婁約身歸窣堵坡。今日隱侯孫亦老，偶尋陳跡到煙蘿。    <br />    <br />    <b>     <font color=\"#FF6600\">與道原過西莊遂遊寶乘</font>    </b>    <br />    桑楊已零落，藻荇亦消沈。園宅在人境，歲時傷我心。    <br />    強穿西埭路，共望北山岑。欲覓道人語，跨鞍聊一尋。    <br />    親朋會合少，時序感傷多。勝踐聊為樂，清談可當歌。    <br />    微風淡水竹，淨日暖煙蘿。興極猶難盡，當如薄暮何。    <br />    <br />    <b>     <font color=\"#FF6600\">與道原自何氏宅步至景德寺</font>    </b>    <br />    前時偶見花如夢，紅紫紛披競淺深。今日重來如夢覺，靜無餘馥可追尋。    <br />    <br />    <b>     <font color=\"#FF6600\">與耿天騭會話</font>    </b>    <br />    邯鄲四十餘年夢，相對黃粱欲熟時。萬事只如空鳥跡，怪君強記尚能追。    <br />    <br />    <b>     <font color=\"#FF6600\">與呂望之上東嶺</font>    </b>    <br />    靖節愛吾廬，猗玗樂吾耳。適野無心諠，吾今亦如此。    <br />    紛紛舊可厭，俗子今掃軌。使君氣相求，眷顧未雲已。    <br />    追隨上東嶺，俯仰多可喜。何以況清明，朝陽麗秋水。    <br />    微雲會消散，豈久污塵滓。所懷在分衿，藉草淚如洗。    <br />    <br />    <b>     <font color=\"#FF6600\">與平甫同賦槐</font>    </b>    <br />    冰雪泊楚岸，萬株同飄零。春風都城居，初見葉青青。    <br />    歲行如車輪，蔭翳忽滿庭。秋子今在眼，何時動江舲。    <br />    <br />    <b>     <font color=\"#FF6600\">與僧道升二首</font>    </b>    <br />    升也初見我，膚腴仍潔白。今何苦而老，手腳皴以黑。    <br />    聞有道人者，於今號禪伯。嬲汝以一句，西歸瘦如臘。    <br />    汝觀青青枝，歲寒好顏色。此松亦有心，豈問庭前柏。    <br />    <br />    跋陀羅師能幻物，幻穢為淨持幻佛。佛幻諸天以戲之，幢幢香果助設施。    <br />    茫然悔欲除所幻，還為幻佛力所持。佛天與汝本無間，汝今何恭昔何慢。    <br />    十方三世本來空，受記豈非遭佛幻。    <br />    <br />    <b>     <font color=\"#FF6600\">與舍弟華藏院忞君亭詠竹</font>    </b>    <br />    一逕森然四座涼，殘陰餘韻去何長。人憐直節生來瘦，自許高材老更剛。    <br />    會與蒿藜同雨露，終隨松柏到冰霜。煩君惜取根株在，欲乞伶倫學鳳凰。    <br />    <br />    <b>     <font color=\"#FF6600\">與天騭宿清涼廣惠僧捨</font>    </b>    <br />    故人不惜馬虺隤，許我年年一度來。野館蕭條無準擬，與君封殖浪山梅。    <br />    <br />    <b>     <font color=\"#FF6600\">與望之至八功德水</font>    </b>    <br />    念方與子違，戃怳夜不眠。起視明星高，整駕出東阡。    <br />    聊為山水遊，以寫我心悁。知子不餔糟，相與酌雲泉。    <br />    <br />    <b>     <font color=\"#FF6600\">與微之同賦梅花得香字三首</font>    </b>    <br />    漢宮嬌額半塗黃，粉色凌寒透薄妝。好借月魂來映燭，恐隨春夢去飛揚。    <br />    風亭把盞酬孤艷，雪徑回輿認暗香。不為調羹應結子，直須留此占年芳。    <br />    <br />    結子非貪鼎鼐嘗，偶先紅杏占年芳。從教臘雪埋藏得，卻怕春風漏洩香。    <br />    不御鉛華知國色，只裁雲縷想仙裝。少陵為爾牽詩興，可是無心賦海棠。    <br />    <br />    淺淺池塘短短牆，年年為爾惜流芳。向人自有無言意，傾國天教抵死香。    <br />    須裊黃金危欲墮，蒂團紅蠟巧能裝。嬋娟一種如冰雪，依倚春風笑野棠。    <br />    <br />    <b>     <font color=\"#FF6600\">與徐仲元自讀書台上定林</font>    </b>    <br />    橫絕潺湲度，深尋犖確行。百年同逆旅，一壑我平生。    <br />    <br />    <b>     <font color=\"#FF6600\">與薛肇明弈棋賭梅花詩輸一首</font>    </b>    <br />    華髮尋春喜見梅，一株臨路雪培堆。鳳城南陌他年憶，杳杳難隨驛使來。    <br />    <br />    <b>     <font color=\"#FF6600\">雨過偶書</font>    </b>    <br />    霈然甘澤洗塵寰，南畝東郊共慰顏。地望歲功還物外，天將生意與人間。    <br />    霽分星斗風雷靜，涼入軒窗枕簟閒。誰似浮雲知進退，才成霖雨便歸山。    <br />    <br />    <b>     <font color=\"#FF6600\">雨花台</font>    </b>    <br />    盤互長干有絕陘，並包佳麗入江亭。新霜浦漵綿綿淨，薄晚林巒往往青。    <br />    南上欲窮牛渚怪，北尋難忘草堂靈。箯輿卻走垂楊陌，已戴寒雲一兩星。    <br />    <br />    <b>     <font color=\"#FF6600\">雨晴</font>    </b>    <br />    晴明山鳥百般催，不待桃花一半開。雨後綠陰空繞捨，總將春色付莓苔。    <br />    <br />    <b>     <font color=\"#FF6600\">雨未止正臣欲行以詩留之</font>    </b>    <br />    紛紛應接使人愁，與子從容喜問酬。他日故將泥自庇，今朝欲以雨相留。    <br />    <br />    <b>     <font color=\"#FF6600\">雨中</font>    </b>    <br />    尚疑櫻欲吐，已怪菊成漂。紫莧凌風怯，青苔挾雨驕。    <br />    長閒故有味，多難自無聊。牢落柴荊晚，生涯付一瓢。    <br />    <br />    <b>     <font color=\"#FF6600\">玉晨大檜鶴廟古松最為佳樹</font>    </b>    <br />    壇廟千年草不生，幽真曾此蔭餘清。月枝地上流雲影，風葉天邊過雨聲。    <br />    材大賢於人有用，節高仙與世無情。秦山陂下今迷處，苦里宮中漫得名。    <br />    <br />    <b>     <font color=\"#FF6600\">欲歸</font>    </b>    <br />    水漾青天暖，沙吹白日陰。塞垣春錯莫，行路老侵尋。    <br />    綠稍還幽草，紅應動故林。留連一杯酒，滿眼欲歸心。    <br />    <br />    <b>     <font color=\"#FF6600\">欲往北山以雨止</font>    </b>    <br />    北山朝氣澹高秋，欲往愁沾獨少留。散策緣岡初見日，興隨雲盡復中休。    <br />    <br />    <b>     <font color=\"#FF6600\">欲往淨因寄涇州韓持國</font>    </b>    <br />    紫荊山下物華新，只與都城共一春。令節想君攜綠酒，故情憐我踏黃塵。    <br />    泔魚已悔他年事，搏虎方收未路身。欲寄微言書不盡，試尋僧閣望西人。    <br />    <br />    <b>     <font color=\"#FF6600\">欲雪</font>    </b>    <br />    天上雲驕未肯同，晚來雪意已填空。欲開新酒邀嘉客，更待天花落坐中。    <br />    <br />    <b>     <font color=\"#FF6600\">寓言二首</font>    </b>    <br />    太虛無實可追尋，葉落松枝謾古今。若見桃花生聖解，不疑還自有疑心。    <br />    <br />    本來無物使人疑，卻為參禪買得癡。聞道無情能說法，面牆終日妄尋思。    <br />    <br />    <b>     <font color=\"#FF6600\">寓言九首</font>    </b>    <br />    詵詵古之士，出必見禮樂。群遊與群飲，仁義待揚搉。    <br />    心疲歌舞荒，耳聒米鹽濁。所以後世賢，絕俗乃為學。    <br />    <br />    不得君子居，而與小人遊。疵瑕不相摩，況乃禍釁稠。    <br />    高語不敢出，鄙辭強顏酬。始雲避世患，自覺日已偷。    <br />    如傅一齊人，以萬楚人咻。雲復學齊言，定復不可求。    <br />    仁義多在野，欲從苦淹留。不悲道難行，所悲累身修。    <br />    <br />    周公歌七月，耕稼乃王術。宣王追祖宗，考牧與宮室。    <br />    甘棠能聽訟，召伯聖人匹。後生論常高，於世復何實。    <br />    <br />    婚喪孰不供，貸錢免爾縈。耕收孰不給，傾粟助之生。    <br />    物贏我收之，物窘出使營。後世不務此，區區挫兼併。    <br />    <br />    貞觀業萬世，經營豈非艱。其子一搖之，宗廟靈幾殫。    <br />    開元始聰明，一眚奔岷山。功高後毀易，德薄人存難。    <br />    <br />    言失於須臾，百世不可除。行失几席間，惡名滿八區。    <br />    百年養不足，一日毀有餘。諒彼恥不仁，戒哉惟厥初。    <br />    <br />    鐘鼓非樂本，本末猶相因。仁聲入人深，孟子言之醇。    <br />    如何貞觀君，從古同隋陳。風俗不粹美，惜哉世無臣。    <br />    <br />    遊鯨厭海濁，出戲清江湄。風濤助翻騰，網罟不敢窺。    <br />    失身洲渚間，螻蟻乘其機。物大苦易窮，一窮無所歸。    <br />    <br />    猛虎臥草間，群鳥從噪之。萬物忌強梁，寧獨以其私。    <br />    虎終機械得，鳥亦彈丸隨。出雞不忤物，默與鳳凰期。    <br />    <br />    <b>     <font color=\"#FF6600\">寓言六首</font>    </b>    <br />    父母子所養，子肥父母充。欲富搉其子，惜哉術之窮。    <br />    霸者擅一方，窘彼足自豐。四海皆吾家，奈何不知農。    <br />    <br />    小夫謹利害，不講義與仁。讀書疑夷齊，古豈有此人。    <br />    其才一莛芒，所欲勢萬鈞。求多卒自困，餘禍及生民。    <br />    <br />    瞢瞢俗所共，察察與世違。違世有百善，一疵惡皆歸。    <br />    就求無所得，猶以好名譏。彼哉負且乘，能使正日微。    <br />    <br />    始就詩賦科，雕鐫久才成。一朝復棄之，刀筆事刑名。    <br />    中材蔽末學，斯道苦難明。忽貴不自期，何施就昇平。    <br />    <br />    明者好自蔽，況乃知我匹。每行悔其然，所見定萬一。    <br />    不求攻爾短，欲議世之失。耘而捨其田，辛苦亦何實。    <br />    <br />    好樂世所共，欲禁安能捨。孰能開其淫，要在習以雅。    <br />    敺人必如己，墨子見何寡。惜哉後世音，至美不如野。    <br />    <br />    <b>     <font color=\"#FF6600\">御柳</font>    </b>    <br />    御柳新黃已迸條，宮溝薄凍未全消。人間今日春多少，只看東方北斗杓。    <br />    <br />    <b>     <font color=\"#FF6600\">遇雪</font>    </b>    <br />    定知花發是歸期，不奈歸心日日歸。風雪豈知行客恨，向人更作落花飛。    <br />    <br />    <b>     <font color=\"#FF6600\">豫章道中次韻答曾子固</font>    </b>    <br />    離別何言邂逅同，今知相逐似雲龍。蒼煙白霧千山合，綠樹青天一水容。    <br />    已謝道塗多自放，將歸田里更誰從。龐公有意安巢穴，肯問簞瓢與萬鍾。    <br />    <br />    <b>     <font color=\"#FF6600\">元豐二年十月政公改路故作此詩</font>    </b>    <br />    獨龍東路得平岡，始免遊人屐齒妨。更有主林身半現，與公隨轉作陰涼。    <br />    <br />    <b>     <font color=\"#FF6600\">元豐行示德逢</font>    </b>    <br />    四山翛翛映赤日，田背坼如龜兆出。湖陰先生坐草室，看踏溝車望秋實。    <br />    雷蟠電掣雲滔滔，夜半載雨輸亭皋。旱禾秀髮埋牛尻，豆死更蘇肥莢毛。    <br />    倒持龍骨掛屋敖，買酒澆客追前勞。三年五穀賤如水，今見西成復如此。    <br />    元豐聖人與天通，千秋萬歲與此同。先生在野故不窮，擊壤至老歌元豐。    <br />    <br />    <b>     <font color=\"#FF6600\">元日</font>    </b>    <br />    爆竹聲中一歲除，東風送暖入屠蘇。千門萬戶曈曈日，爭插新桃換舊符。    <br />    <br />    <b>     <font color=\"#FF6600\">元獻晏公挽辭三首</font>    </b>    <br />    文章晉康樂，經術漢公孫。舊秩疑丞貴，前功保傅尊。    <br />    傳呼猶在耳，會哭已填門。蕭瑟城南路，鳴笳上九原。    <br />    <br />    終賈年方妙，蕭曹地已親。優遊太平日，密勿老成人。    <br />    抗論辭多秘，賡歌跡已陳。功名千載下，不負漢庭臣。    <br />    <br />    感會真奇遇，飛揚獨妙齡。他年西餞日，此夜上騎星。    <br />    宿惠留藩屏，餘忠在禁庭。音容無處所，彷彿寄丹青。    <br />    <br />    <b>     <font color=\"#FF6600\">元珍以詩送綠石硯所謂玉堂新樣者</font>    </b>    <br />    玉堂新樣世爭傳，況以蠻溪綠石鐫。嗟我長來無異物，愧君持贈有佳篇。    <br />    久埋瘴霧看猶濕，一取春波洗更鮮。還與故人袍色似，論心於此亦同堅。    <br />    <br />    <b>     <font color=\"#FF6600\">園蔬</font>    </b>    <br />    園蔬小摘嫩還抽，畦稻新舂滑欲流。枕簟不移隨處有，飽餐甘寢更無求。    <br />    <br />    <b>     <font color=\"#FF6600\">月夜二首</font>    </b>    <br />    山泉墮清陂，陂月臨靜路。惜哉此佳境，獨賞無與晤。    <br />    埭口哆陂陰，要予水西去。呼僮擁草    <a target=\"_blank\" href=\"http://140.111.1.40/yitic/frc/frc01659.htm\">●</a>，復使東南注。    <br />    <br />    蹋月看流水，水明搖蕩月。草木已華滋，山川復清發。    <br />    褰裳伏檻處，綠淨數毛髮。誰能挽姮娥，俯濯凌波襪。    <br />    <br />    <b>     <font color=\"#FF6600\">躍馬泉</font>    </b>    <br />    古水縮蛟螭，憎山欲隳突。山只來伐之，半嶺跳嚙膝。    <br />    玉珂鳴塞空，組練光照日。崩騰赴不測，一陷常萬匹。    <br />    神戰異人間，千秋為儵忽。泉旁往來客，夜寄幽人室。    <br />    但聽鳴蕭蕭，何由見神物。    <br />    <br />    <b>     <font color=\"#FF6600\">越人以幕養花因遊其下二首</font>    </b>    <br />    幕天無日地無塵，百紫千紅佔得春。野草自花還自落，落時還有惜花人。    <br />    <br />    尚有殘紅已可悲，更憂回首只空枝。莫嗟身世渾無事，睡過春風作惡時。    <br />    <br />    <b>     <font color=\"#FF6600\">雲山詩送正之</font>    </b>    <br />    雲山參差碧相圍，溪水詰曲帶城陴。溪窮壤斷至者誰，予獨與子相諧熙。    <br />    山城之西鼓吹悲，水風蕭蕭不滿旗。子今去此來無時，予有不可誰予規。    <br />    <br />    <b>     <font color=\"#FF6600\">雲之祁祁答董傳</font>    </b>    <br />    雲之祁祁，或雨於淵。苗之翹翹，或槁於田。    <br />    雲之祁祁，或雨於野。有槁於田，豈不自我。    <br />    薈兮其隮，其在西郊。匪我為之，我歌且謠。    <br />    蔚兮其復，南山之側。我歌且謠，維以育德。    <br />    <br />    <b>     <font color=\"#FF6600\">雜詠</font>    </b>    <br />    萬物余一體，九州余一家。秋毫不為小，徼外不為遐。    <br />    不識壽與夭，不知貧與賒。忘心乃得道，道不去紛華。    <br />    近跡以觀之，堯舜亦泥沙。莊周謂如此，而世以為誇。    <br />    <br />    神龍豢可致，猛虎擾亦留。變生父子間，上聖不能謀。    <br />    常情在欲得，義養或成仇。他人恩更輕，患禍信難周。    <br />    <br />    古風致遜悌，班白見尊優。薄俗謬為恭，獨在勢權尤。    <br />    伏波迷俯迎，愛禮坐成仇。齗齗洙四間，豈是老者羞。    <br />    <br />    羔豚窘虎豹，鳩雀窮鷹鸇。巧者具機弋，鷙猛還拘攣。    <br />    論功莫如神，論大莫如天。悲哉區區人，乃欲逃其間。    <br />    <br />    黃雀死彈丸，厥罪在啄粟。翠鵠不近人，何為亦窮辱。    <br />    材為世所利，高下同僵仆。能逃天地間，蠛蠓無不足。    <br />    <br />    關雎後之淑，棫樸王之明。兔罝尚好德，況乃公與卿。    <br />    所以彼行葦，敦然遂其生。誰能弦且歌，為我發古聲。    <br />    <br />    召公方伯尊，材亦聖人亞。農時憚煩民，聽訟甘棠下。    <br />    嗟今千室長，已恥問耕稼。彈琴高堂上，欲以世為化。    <br />    <br />    任公蹲海濱，一釣飽千里。用力已雲多，釣緡亦難理。    <br />    巨魚暖更逃，壯士饑欲死。遊鯈不可數，空滿滄浪水。    <br />    <br />    懷王自墮馬，賈傅至死悲。古人事一職，豈敢苟然為。    <br />    哭死非為生，吾心良不欺。滔滔聲利間，絳灌亦何知。    <br />    <br />    先生善鼓瑟，齊國好吹竽。操竽入齊人，雅鄭亦復殊。    <br />    豈不得祿賜，歸臥自郗歔。寥寥朱絲絃，老矣誰與娛。    <br />    <br />    商陽殺三人，每輒不忍視。亦云食君食，報禮當如此。    <br />    波瀾吹九州，金石安得止。永懷南山阿，慷慨中夜起。    <br />    <br />    故畦拋汝水，新壟寄鍾山。為問揚州月，何時照我還。    <br />    <br />    已作湖陰客，如何更遠遊。章江昨夜月，送我到揚州。    <br />    <br />    證聖南朝寺，三年到百回。不知牆下路，今日幾荷開。    <br />    <br />    桃李石城塢，餉田三月時。柴荊常自閉，花發少人知。    <br />    <br />    白頭重到太寧宮，玉珮瓊琚在眼中。歌舞可憐人暗換，花開花落幾春風。    <br />    <br />    朝陽映屋擁書眠，夢想鍾山一慨然。投老安能長忍垢，會當歸此濯寒泉。    <br />    <br />    烏石岡頭躑躅紅，東江柳色漲春風。物華人意曾相值，永日留連草莽中。    <br />    <br />    小雨蕭蕭潤水亭，花風颭颭破浮萍。看花聽竹心無事，風竹聲中作醉醒。    <br />    <br />    百年禮樂逢休運，千里江山極勝遊。那似鮑昭空寫恨，不為不粲只消憂。    <br />    <br />    <b>     <font color=\"#FF6600\">宰嚭</font>    </b>    <br />    謀臣本自繫安危，賤妾何能作禍基。但願君王誅宰嚭，不愁宮裡有西施。    <br />    <br />    <b>     <font color=\"#FF6600\">載酒</font>    </b>    <br />    載酒欲尋江上舟，出門無路水交流。黃昏獨倚春風立，看卻花開觸地愁。    <br />    <br />    <b>     <font color=\"#FF6600\">再次前韻</font>    </b>    <br />    秋燈一點映籠紗，好讀楞嚴莫念家。能了諸緣如夢事，世間唯有妙蓮花。    <br />    <br />    <b>     <font color=\"#FF6600\">再次前韻寄楊德逢</font>    </b>    <br />    一雨洗炎蒸，曠然心志適。如輸浮幢海，滅火十八隔。    <br />    俯觀風水湧，仰視電雲坼。知公開霽後，過我言不食。    <br />    翻愁陂路長，泥淖困臧獲。明明吾有懷，如日照東壁。    <br />    莫逢田父歸，倚杖問消息。渠來那得度，南蕩今已白。    <br />    <br />    <b>     <font color=\"#FF6600\">再題南澗樓</font>    </b>    <br />    北山雲漠漠，南澗水悠悠。去此非吾願，臨分更上樓。    <br />    <br />    <b>     <font color=\"#FF6600\">再用前韻寄蔡天啟</font>    </b>    <br />    蔡侯東方來，取友無所挾。翛翛一囊衣，偶以一書笈。    <br />    定林朝自炊，有匕或無筴。時時羹藜藿，鑊大苦難燮。    <br />    驕頑遂敢侮，有甚觀駢脅。澹然山谷中，變色未嘗輒。    <br />    始見類欺魄，寒暄粗酬接。從容與之語，爛漫無不涉。    <br />    奇經可治疾，秘祝可解魘。巫醫之所知，瞽史之所業。    <br />    載車必百兩，獨以方寸攝。微言歸易悟，疾若髭赴鑷。    <br />    天機信卓越，學等何足躐。縱談及既往，每與唐許協。    <br />    揚雄尚漢儒，韓愈真秦俠。好大人謂狂，知微乃如諜。    <br />    惟初造文字，人惑鬼愁懾。秦愚既改罪，新眊仍易疊。    <br />    六書遂失指，隸草矜敏捷。誰珍壇山刻，共賞蘭亭帖。    <br />    東京一祭酒，收拾偶予愜。少嘗妄思索，老懶因退怯。    <br />    侯方習篆籀，寸管靜嘗厭。深原道德意，助我耕且獵。    <br />    昔功恐唐捐，異味今得饁。京口媚學子，追師嘗劫劫。    <br />    陸贏淮汴糧，水僦湖海艓。遠求而近遺，如目不見睫。    <br />    偽鳳易悅楚，真龍反驚葉。聞予再三歎，往往心不厭。    <br />    或自逸而走，或呿而不嗋。或嗤元郎漫，或訾白翁囁。    <br />    鑠金徒欲消，韞玉豈愁浥。賢愚有定分，咄汝無喋喋。    <br />    跨鞍隨我遊，曳屣聯我跕。照泉挹清泚，跂石緣嵬嶪。    <br />    東陂數鯈魚，西崦追蛺蝶。翳林窺摶黍，藉草聽批頰。    <br />    黃尋遠蓮鬚，紅閱鄰杏靨。荏苒光景流，楊園忽無葉。    <br />    扶痾歸未久，吾見喜寧帖。褰裳告我去，祿仕當隨牒。    <br />    蕭晨秣款段，歸騎得追躡。謂言循東路，復出西城堞。    <br />    行矣忍羈旅，無魚勿彈鋏。天閒久索驥，駿足方騰蹀。    <br />    長驅勿驕矜，小踠亦勿惵。鵬飛九萬里，勿借風一箑。    <br />    溟波浩難窮，勉自養鱗鬣。爵祿實天械，功名為接摺。    <br />    寧能復與我，搖漾秦淮楫。附書勿辭頻，隔歲期漢篋。    <br />    <br />    <b>     <font color=\"#FF6600\">再至京口寄漕使曹郎中</font>    </b>    <br />    漂流曾落此江邊，憶與詩翁賦浩然。鄉國去身猶萬里，驛亭分首已三年。    <br />    北城紅出高枝靚，南浦青回老樹圓。還似昔時風露好，只疑談笑在君前。    <br />    <br />    <b>     <font color=\"#FF6600\">臧倉</font>    </b>    <br />    位在萬乘師，孟軻猶不遇。豈云貧與賤，世道非吾趣。    <br />    意行天下福，事忤由然去。命也固有在，臧倉汝何與。    <br />    <br />    <b>     <font color=\"#FF6600\">贈安大師</font>    </b>    <br />    獨龍岡北第三峰，逋客歸來老更慵。敗屋數椽青繚繞，冷雲深處不聞鐘。    <br />    <br />    <b>     <font color=\"#FF6600\">贈寶覺</font>    </b>    <br />    大師京國舊，興趣江湖迥。往與惠詢輩，一宿金山頂。    <br />    懷哉苦留戀，王事有朝請。別來能幾時，浮念劇含梗。    <br />    今朝忽相見，眸子清炯炯。夜闌接軟語，令人發深省。    <br />    化城出天半，遠色有諸嶺。白首對汀洲，猶思理煙艇。    <br />    <br />    <b>     <font color=\"#FF6600\">贈長寧僧首</font>    </b>    <br />    秀骨厖冒倦往還，自然清譽落人間。閒中用意歸詩筆，靜外安身比太山。    <br />    欲倩野雲朝送客，更邀江月夜臨關。嗟予蹤跡飄塵土，一對孤峰幾厚顏。    <br />    <br />    <b>     <font color=\"#FF6600\">贈陳君景初</font>    </b>    <br />    吾嘗奇華佗，腸胃真割剖。神膏既傅之，頃刻活殘朽。    <br />    昔聞今則信，絕伎世嘗有。堂堂穎川士，察脈極淵藪。    <br />    珍丸起病瘠，鱠蟲隨洩嘔。攣足四五年，下針使之走。    <br />    一言儻不合，萬金莫可誘。又復能賦詩，往往吹瓊玖。    <br />    <br />    卷紙誇速成，語怪若神授。名聲動京洛，蹤跡晦莨莠。    <br />    相逢但長嘯，遇飲輒掩口。獨醒竟何如，無乃寡俗偶。    <br />    顧非避世翁，疑是壁中叟。安得斯人術，付之經國手。    <br />    <br />    <b>     <font color=\"#FF6600\">贈工部侍郎鄭公挽辭</font>    </b>    <br />    地蟠江漢久知靈，通德門中見老成。南去伏波推將略，北來光祿擅詩名。    <br />    密章贈襚連三組，畫翣喪車載一旌。陰德故應多後福，可能生子但升卿。    <br />    <br />    <b>     <font color=\"#FF6600\">贈李士寧道人</font>    </b>    <br />    季主逡巡居卜肆，彌明邂逅作詩翁。曾令宋賈歎車上，更使劉侯驚坐中。    <br />    杳杳人傳多異事，冥冥誰識此高風。行歌過我非無謂，唯恨貧家酒盞空。    <br />    <br />    <b>     <font color=\"#FF6600\">贈李士雲</font>    </b>    <br />    李子山水人，而常寓城郭。毫端出窈窕，心手初不著。    <br />    我聞大梵天，擎跨雞孔雀。執鈴揚赤幡，浩劫淨無作。    <br />    仕哉子能圖，可以慰寂寞。相與驗其真，他年在寥廓。    <br />    <br />    <b>     <font color=\"#FF6600\">贈彭器資</font>    </b>    <br />    鄱水滔天竟東注，氣澤所鍾賢可慕。文章浩渺足波瀾，行義迢迢有歸處。    <br />    中江秋浸兩崖間，逆洄與我相往還。我挹其清久未竭，復得縱觀於波瀾。    <br />    放言深入妙雲海，示我仙聖本所寰。楞伽我亦見彷彿，歲晚所悲行路難。    <br />    <br />    <b>     <font color=\"#FF6600\">贈僧</font>    </b>    <br />    紛紛擾擾十年間，世事何嘗不強顏。亦欲心如秋水靜，應須身似嶺雲閒。    <br />    <br />    <b>     <font color=\"#FF6600\">贈上元宰梁之儀承議</font>    </b>    <br />    白下有賢宰，能歌如紫芝。民欺自不忍，縣治本無為。    <br />    風月誰同賞，江山我亦思。粉牆侵醉墨，怊悵綠苔滋。    <br />    <br />    <b>     <font color=\"#FF6600\">贈殊勝院簡道人</font>    </b>    <br />    早悟耆山善，今為洛社豪。有生常寂寞，所得是風騷。    <br />    露夕吟逾苦，雲收思共高。此懷差自適，千社一牛毛。    <br />    <br />    <b>     <font color=\"#FF6600\">贈殊勝院簡道人</font>    </b>    <br />    早悟耆山善，今為洛社豪。有生常寂寞，所得是風騷。    <br />    露夕吟逾苦，雲收思共高。此懷差自適，千社一牛毛。    <br />    <br />    <b>     <font color=\"#FF6600\">贈外孫</font>    </b>    <br />    南山新長鳳凰雛，眉目分明畫不如。年小從他愛梨栗，長成須讀五車書。    <br />    <br />    <b>     <font color=\"#FF6600\">贈王居士</font>    </b>    <br />    武林王居士，與子俱學佛。以財供佛事，不自費一物。    <br />    <br />    <b>     <font color=\"#FF6600\">贈約之</font>    </b>    <br />    君胸寒而痞，我齒熱以搖。無方可捄藥，相值久無憀。    <br />    欲尋秦越人，魂逝莫能招。但當觀此身，不實如芭蕉。    <br />    <br />    <b>     <font color=\"#FF6600\">贈曾子固</font>    </b>    <br />    曾子文章眾無有，水之江漢星之斗。挾才乘氣不媚柔，群兒謗傷均一口。    <br />    吾語群兒勿謗傷，豈有曾子終皇皇。借令不幸賤且死，後日猶為班與揚。    <br />    <br />    <b>     <font color=\"#FF6600\">贈張康</font>    </b>    <br />    昔在歷陽時，得子初江津。手中紫團參，一飲寬吾親。    <br />    捨舟城南居，杖屨日相因。百口代起伏，呻呼聒比鄰。    <br />    叩門或夜半，屢費藥物珍。欲報恨不得，腸胃盤車輪。    <br />    今逢又坎坷，令子馳風塵。顛倒車馬間，起先冰雪晨。    <br />    嗟我十五年，得祿尚辭貧。所讀漫累車，豈能蘇一人。    <br />    無求愧子義，有施慚子仁。逝將收桑榆，邀子寂寞濱。    <br />    <br />    <b>     <font color=\"#FF6600\">贈張軒民贊善</font>    </b>    <br />    潮打空城寂寞回，百年多病獨登台。誰人得似張公子，有底忙時不肯來。    <br />    <br />    <b>     <font color=\"#FF6600\">澶州</font>    </b>    <br />    津津河北流，嶭嶭兩城峙。春秋諸侯會，澶淵乃其地。    <br />    書留後世法，豈獨譏當世。野老豈知此，為予談近事。    <br />    邊關一失守，北望皆胡騎。黃屋親乘城，穹廬矢如蝟。    <br />    紛紜擅將相，誰為開長利。焦頭收末功，尚足誇一是。    <br />    歡盟從此數，日月行人至。馳迎傳馬單，走送牛車疲。    <br />    徵求事供給，廝養猶珍麗。戈甲久已銷，澶人益憔悴。    <br />    能將大事小，自合文王意。語翁無歎嗟，小雅今不廢。    <br />    <br />    <b>     <font color=\"#FF6600\">澶州</font>    </b>    <br />    去都二百四十里，河流中間兩城峙。南城草草不受兵，北城樓櫓如邊城。    <br />    城中老人為予語，契丹此地經鈔虜。黃屋親乘矢石間，胡馬欲踏河冰渡。    <br />    天發一矢胡無酋，河冰亦破沙水流。歡盟從此至今日，丞相萊公功第一。    <br />    <br />    <b>     <font color=\"#FF6600\">張工部廟</font>    </b>    <br />    使節紛紛下禁中，幾人曾到此城東。獨君遺像今如在，廟食真須德與功。    <br />    <br />    <b>     <font color=\"#FF6600\">張劍州至劍一日以親憂罷</font>    </b>    <br />    客舍飛塵尚滿韉，卻尋東路想茫然。白頭反哺秦烏側，流血思歸蜀鳥前。    <br />    今日相逢知悵望，幾時能到與留連。行看萬里雲西去，倚馬春風不忍鞭。    <br />    <br />    <b>     <font color=\"#FF6600\">張良二首</font>    </b>    <br />    留侯美好如婦人，五世相韓韓入秦。傾家為主合壯士，博浪沙中擊秦帝。    <br />    脫身下邳世不知，舉國大索何能為。素書一卷天與之，谷城黃石非吾師。    <br />    固陵解鞍聊出口，捕取項羽如嬰兒。從來四皓招不得，為我立棄商山芝。    <br />    洛陽賈誼才能薄，擾擾空令絳灌疑。    <br />    <br />    漢業存亡俯仰中，留侯當此每從容。固陵始議韓彭地，復道方圖雍齒封。    <br />    <br />    <b>     <font color=\"#FF6600\">張氏靜居院</font>    </b>    <br />    動者利進為，靜者樂止居。物性有偏得，惟賢時捲舒。    <br />    張侯始出仕，所至多名譽。老矣歸偃休，買地斸荒蕪。    <br />    屋成為令名，名實與時俱。南堂棲幽真，晨起瞻像圖。    <br />    北堂畫五禽，遊戲養形軀。燕有諸賓庭，學有諸子廬。    <br />    問侯年幾何，矯矯八十餘。問侯何能爾，心不藏憂愉。    <br />    問侯客何為，絃歌飲投壺。問侯兒何讀，夏商及唐虞。    <br />    嵩山填門戶，洛水繞階除。侯於山水間，結駟有通衢。    <br />    我念老退者，古多賢大夫。留侯亦養生，乃欲凌空虛。    <br />    閉門不飲酒，豈異山中臞，疏傅稍喜客，揮金能自娛。    <br />    不聞喜教子，滿屋青紫朱。張侯能兼取，勝事古所無。    <br />    褒稱有樂石，丞相為之書。而我不自量，聞風亦歌呼。    <br />    <br />    <b>     <font color=\"#FF6600\">張侍郎示東府新居詩因而和酬二首</font>    </b>    <br />    得賢方慕北山萊，赤白中天二府開。功謝蕭規慚漢第，恩從隗始詫燕台。    <br />    曾留上主經過跡，更費高人賦詠才。自古落成須善頌，掃除東閣望公來。    <br />    <br />    榮觀流傳動草萊，中官賜設上尊開。鼓歌    <a target=\"_blank\" href=\"http://140.111.1.40/yitin/frn/frn00168.htm\">●</a>窱聽疑夢，餚果聯翩饋有台。    <br />    斧藻故應宜舊德，棟樑非復復凡材。虛堂欲踵曹參事，試問齊人或肯來。    <br />    <br />    <b>     <font color=\"#FF6600\">杖藜</font>    </b>    <br />    杖藜隨水轉東岡，興罷還來赴一床。堯桀是非時入夢，固知餘習未全忘。    <br />    <br />    <b>     <font color=\"#FF6600\">招丁元珍</font>    </b>    <br />    默默不自得，紛紛何所為。畫墁聊取食，獵較且隨時。    <br />    秋入江湖暗，風生草樹悲。黃花一杯酒，思與故人持。    <br />    <br />    <b>     <font color=\"#FF6600\">招呂望之使君</font>    </b>    <br />    潮溝東路兩牛鳴，十畝漪漣一草亭。委質山林如許國，寄懷魚鳥欲忘形。    <br />    紛紛易變浮雲白，落落誰鍾老柏青。尚有使君同好惡，想隨秋水肯揚舲。    <br />    <br />    <b>     <font color=\"#FF6600\">招同官遊東園</font>    </b>    <br />    青青石上蘗，霜至亦已凋。冉冉水中蒲，爾生信無聊。    <br />    感此歲雲晚，欲歡念誰邀。嘉我二三子，為回東城鑣。    <br />    幽菊尚可泛，取魚繫榆條。毋為百年憂，一日以逍遙。    <br />    <br />    <b>     <font color=\"#FF6600\">招楊德逢</font>    </b>    <br />    山林投老倦紛紛，獨臥看雲卻憶君。雲尚無心能出岫，不應君更懶於雲。    <br />    <br />    <b>     <font color=\"#FF6600\">招葉致遠</font>    </b>    <br />    山桃野杏兩三栽，嫩葉商量細細開。最是一年春好處，明朝有意抱琴來。    <br />    <br />    <b>     <font color=\"#FF6600\">招葉致遠</font>    </b>    <br />    白下長干一水間，竹雲新筍已斑斑。明朝若有扁舟興，落日潮生尚可還。    <br />    <br />    <b>     <font color=\"#FF6600\">招元度</font>    </b>    <br />    早知皆是自拘囚，年少因何有旅愁。自是不歸歸便得，陸乘肩輿水乘舟。    <br />    <br />    <b>     <font color=\"#FF6600\">招約之職方並示正甫書記</font>    </b>    <br />    往時江總宅，近在青溪曲。井滅非故桐，台傾尚餘竹。    <br />    池塘三四月，菱蔓芙蕖馥。蒲柳亦競時，冥冥一川綠。    <br />    方坻最所愛，意謂可穿築。欲往無舟梁，長年寄心目。    <br />    故人晚得此，心事付草木。消搖簷宇新，攬結蹊隧熟。    <br />    更能適我願，中水開茆屋。鬼營誅荒梗，人境掃喧黷。    <br />    濠魚淨留連，海鳥暖追逐。豈無方外客，於此停高躅。    <br />    憶初桑落時，要我豈非夙。蠶眠忽欲老，一個未言速。    <br />    當緣東門水，尚澀南浦舳。吾廬雖隱翳，賞眺還自足。    <br />    橫陂受後澗，直塹輸前瀆。跳鱗出重錦，舞羽墮軟玉。    <br />    碧筩遞舒卷，紫角聯出縮。千枝孫嶧陽，萬本毋淇澳。    <br />    滿門陶令株，彌岸韓侯蔌。尚復有野物，與公新聽矚。    <br />    金鈿擁蕪菁，翠被敷苜蓿。蝦蟆能作技，科斗似可讀。    <br />    欞軒俯北渚，花氣時度谷。耘耡聊效顰，締構行可續。    <br />    荒乘儻不倦，一晝敢辭卜。雖無北海酒，乃有平津肉。    <br />    翛翛仙李枝，城市久煩促。寄聲與俱來，蔭我台上穀。    <br />    <br />    <b>     <font color=\"#FF6600\">昭文齋</font>    </b>    <br />    我自山中客，何緣有此名。當緣琴不鼓，人不見虧成。    <br />    <br />    <b>     <font color=\"#FF6600\">柘岡</font>    </b>    <br />    萬事紛紛只偶然，老來容易得新年。柘岡西路花如雪，回首春風最可憐。    <br />    <br />    <b>     <font color=\"#FF6600\">真人</font>    </b>    <br />    予常值真人，能藏毒而寧。能納穢若淨，能易膻使馨。    <br />    能解身赫赫，能逆如冥冥。日唯汝心攖，而汝耳目熒。    <br />    廓然而無營，其孰擾汝靈。神奇實主汝，厥通莫之令。    <br />    嘻予豈不知，黃帝與焦螟。死心而廢形，乃可少聞霆。    <br />    顧今親遘之，於吾獨剽聆。刳心事斯語，自儆以書銘。    <br />    <br />    <b>     <font color=\"#FF6600\">真州東園作</font>    </b>    <br />    十年歷遍人間事，卻繞新花認故叢。南北此身知幾日，山川長在淚痕中。    <br />    <br />    <b>     <font color=\"#FF6600\">真州馬上作</font>    </b>    <br />    身隨饑馬日中行，眼入風沙困欲盲。心氣已勞形亦弊，自憐於世欲何營。    <br />    <br />    <b>     <font color=\"#FF6600\">鎮南邸報癸未四月作</font>    </b>    <br />    賜詔寬言路，登賢壯陛廉。相期正在治，素定不煩占。    <br />    眾喜夔龍盛，予虞終灌憸。太平談可致，天意慎猜嫌。    <br />    <br />    <b>     <font color=\"#FF6600\">烝然來思</font>    </b>    <br />    念我獨兮，亦莫我顧。烝然來思，程伯休父。    <br />    我有旨酒，爾殽伊脯。酌言酬之，式歌且舞。    <br />    不留不處，適彼樂土。言秣其馬，率西水滸。    <br />    有客宿宿，於時語語。山有橋松江有渚，式遄其歸不我與。    <br />    作此好歌，倡予和女。    <br />    <br />    <b>     <font color=\"#FF6600\">正肅吳公挽辭三首</font>    </b>    <br />    從容邊塞議，慷慨廟堂爭。曲突非無驗，方穿有不行。    <br />    搢紳終倚賴，贈襚極哀榮。豈慕公孫貴，平生學董生。    <br />    <br />    應世文章手，宜民政事才。朝多側目忌，士有拊心哀。    <br />    書蠹平生簡，香寒後夜灰。悠悠國西路，空得葬車回。    <br />    <br />    昔繼吳公治，今從子產遊。里門無舊客，鄉國有新丘。    <br />    謀讓裨諶遠，文歸賈誼優。此時辜怨寵，西望涕空流。    <br />    <br />    <b>     <font color=\"#FF6600\">正憲吳公挽辭</font>    </b>    <br />    丙魏雖曹漢道昌，豈如公出值虞唐。秀鍾舊國山川氣，榮附中天日月光。    <br />    更化事功參虎變，贊元時序得金穰。傷心鼓吹城南陌，回首新阡柏一行。    <br />    <br />    <b>     <font color=\"#FF6600\">證聖寺杏接梅花未開</font>    </b>    <br />    紅蕊曾遊此地來，青青今見數枝梅。只應尚有嬌春意，不肯凌寒取次開。    <br />    <br />    <b>     <font color=\"#FF6600\">鄭子憲西齋</font>    </b>    <br />    漫構軒窗意亦深，滔滔浮俗倦登臨。詩書千載經綸志，松竹四時蕭灑心。    <br />    曉枕一容春夢到，夜燈唯許月廢台。邑子從今誇勝事，豈論王謝世稱才。    <br />    <br />    <b>     <font color=\"#FF6600\">紙暖合</font>    </b>    <br />    聯屏蓋障一尋方，南設釣簾北置床。側座對敷紅絮暖，仰窗分啟碧紗涼。    <br />    氈廬易以梅烝壞，錦幄終於草野妨。楚穀越籐真自稱，每糊因得減書囊。    <br />    <br />    <b>     <font color=\"#FF6600\">至開元僧捨上方次韻舍弟二月一日之作</font>    </b>    <br />    溪谷濺濺嫩水通，野田高下綠蒙茸。和風滿樹笙簧雜，霽雪兼山粉黛重。    <br />    萬里有家歸尚隔，一廛無地去何從。傷春故欲西南望，回首荒城已暮鐘。    <br />    <br />    <b>     <font color=\"#FF6600\">致仕邵少卿挽辭二首</font>    </b>    <br />    謝朓城中守，梁鴻墓下歸。素車馳吉路，丹旐捲寒輝。    <br />    撫幾虛容在，瞻圖實貌非。無因置一酹，空此歎長違。    <br />    <br />    杯酒邗溝上，紛紛已十年。音容常想見，風跡每流傳。    <br />    老去元卿位，新開太守阡。慶門當更大，子弟固多賢。    <br />    <br />    <b>     <font color=\"#FF6600\">致仕虞部曲江譚君挽辭</font>    </b>    <br />    同時獻賦久無人，握手悲歡跡已陳。它日白衣霄漢志，暮年朱紱水雲身。    <br />    虛容劍幾今長夜，小隱山林只舊春。豈惜埋辭追往事，齒衰才盡獨傷神。    <br />    <br />    <b>     <font color=\"#FF6600\">中茅峰石上徐鍇篆字題名</font>    </b>    <br />    百年風雨草苔昏，尚有當年墨法存。只恐終隨嶧碑盡，西風吹燒滿秋原。    <br />    <br />    <b>     <font color=\"#FF6600\">中牟</font>    </b>    <br />    頹城百雉擁高秋，驅馬臨風想聖丘。此道門人多未悟，爾來千載判悠悠。    <br />    <br />    <b>     <font color=\"#FF6600\">中年</font>    </b>    <br />    中年許國邯鄲夢，晚歲還家壙埌遊。南望青山知不遠，五湖春草入扁舟。    <br />    <br />    <b>     <font color=\"#FF6600\">中秋夕寄平甫諸弟</font>    </b>    <br />    浮雲吹盡數秋毫，爚爚金波滿滿醪。千里得君詩挑戰，夜壇誰敢將風騷。    <br />    <br />    <b>     <font color=\"#FF6600\">中書即事</font>    </b>    <br />    投老翻為世網嬰，低徊終恐負平生。何時白土岡頭路，渡水穿雲取次行。    <br />    <br />    <b>     <font color=\"#FF6600\">中書偶成</font>    </b>    <br />    忽忽餘年往，茫茫不自知。殷懃照清淺，邂逅見衰遲。    <br />    輔世無賢業，容身有聖時。歸歟今可矣，何以長人為。    <br />    <br />    <b>     <font color=\"#FF6600\">忠獻韓公挽辭二首</font>    </b>    <br />    心期自與眾人殊，骨相知非淺丈夫。獨斡斗杓環帝座，親扶日轂上天衢。    <br />    鋤耰萬里山無盜，袞繡三朝國有儒。爽氣忽隨秋露盡，但留陳跡在龜趺。    <br />    <br />    兩朝身與國安危，曲策哀榮此一時。木稼嘗聞達官怕，山頹果見哲人萎。    <br />    英姿爽氣歸圖畫，茂德元勳在鼎彝。幕府少年今白髮，傷心無路送露輀。    <br />    <br />    <b>     <font color=\"#FF6600\">鍾山即事</font>    </b>    <br />    澗水無聲繞竹流，竹西花草弄春柔。茅簷相對坐終日，一鳥不鳴山更幽。    <br />    <br />    <b>     <font color=\"#FF6600\">鍾山晚步</font>    </b>    <br />    小雨輕風落楝花，細紅如雪點平沙。槿籬竹屋江村路，時見宜城賣酒家。    <br />    <br />    <b>     <font color=\"#FF6600\">鍾山西庵白蓮亭</font>    </b>    <br />    山亭新破一方苔，白帝留花滿四隈。野艷輕明非傅粉，秋光清淺不憑材。    <br />    鄉窮自作幽人伴，歲晚誰為靜女媒。可笑遠公池上客，卻因松菊賦歸來。    <br />    <br />    <b>     <font color=\"#FF6600\">仲明父不至</font>    </b>    <br />    月出映溝坻，煙升隱墟落。寒魚占窟聚，暝鳥投枝泊。    <br />    亭皋閉晚市，隴首歸新獲。佇子終不來，青燈耿林壑。    <br />    <br />    <b>     <font color=\"#FF6600\">仲明父至宿明日遂行</font>    </b>    <br />    初登張公門，公子始冠幘。於今見公子，與我偕鬢白。    <br />    山林坐語笑，宛我在公側。豈惟貌如之，侃侃有公德。    <br />    憶公營瀨鄉，許我歸作客。我歸公既逝，惆悵難再得。    <br />    得子如得公，交懷我忻戚。漂搖將安往，稅駕止一昔。    <br />    寤言且勿寐，庶以永今夕。何時復能還，裹飯冶城宅。    <br />    <br />    <b>     <font color=\"#FF6600\">仲元女孫</font>    </b>    <br />    雙鬟嬉戲我庭除，爭挽新花比繡襦。親結香纓知不久，汝翁那更鑷髭鬚。    <br />    <br />    <b>     <font color=\"#FF6600\">眾人</font>    </b>    <br />    眾人紛紛何足競，是非吾喜非吾病。頌聲交作莽豈賢，四國流言旦猶聖。    <br />    唯聖人能輕重人，不能銖兩為千鈞。乃知輕重不在彼，要之美惡由吾身。    <br />    <br />    <b>     <font color=\"#FF6600\">重登寶公塔復用前韻二首</font>    </b>    <br />    空見方墳湧半霄，難將生死問參寥。應身東返知何國，瑞像西歸自本朝。    <br />    遺寺有門非輦路，故池無缽但僧瓢。獨龍下視皆陳跡，追數齊梁亦未遙。    <br />    <br />    碧玉旋螺恍隔霄，冠山仙塚亦寥寥。空餘華構延風月，無復靈蹤落市朝。    <br />    帳座追嚴多獻寶，供盤隨施有操瓢。他方出沒還如此，與物何心作邇遙。    <br />    <br />    <b>     <font color=\"#FF6600\">重過余婆岡市</font>    </b>    <br />    憶我東遊未有須，扶衰重此駐肩輿。市中年少今誰在，魯叟當街六十餘。    <br />    <br />    <b>     <font color=\"#FF6600\">重將</font>    </b>    <br />    重將白髮旁牆陰，陳跡茫然不可尋。花鳥總知春爛熳，人間獨自有傷心。    <br />    <br />    <b>     <font color=\"#FF6600\">重遊草堂次韻三首</font>    </b>    <br />    垣屋荒葛藟，野殿冷檀沈。鶴有思顒意，鷹無戀遁心。    <br />    禪房閉深竹，齋缽度遙岑。寂寞黃塵裡，金身倚一尋。    <br />    <br />    僧殘尚食少，佛古但泥多。寒守三衣法，饑傳一缽歌。    <br />    寬閒每迸竹，危朽漫牽蘿。怊悵庭前柏，西來意若何。    <br />    <br />    野寺真蘭若，山僧老病多。疏鐘挾谷響，悲梵入樵歌。    <br />    水映茅篁竹，雲埋蔦女蘿。拂塵書所見，因得擬陰何。    <br />    <br />    <b>     <font color=\"#FF6600\">州橋</font>    </b>    <br />    州橋蹋月想山椒，回首哀湍未覺遙。今夜重聞舊嗚咽，卻看山月話州橋。    <br />    <br />    <b>     <font color=\"#FF6600\">舟過長蘆</font>    </b>    <br />    木落草搖洲渚昏，泊船深閉雨中門。回燈只欲尋歸夢，兒女紛紛強笑言。    <br />    <br />    <b>     <font color=\"#FF6600\">舟還江南阻風有懷伯兄</font>    </b>    <br />    幾時重接汝南評，兩漿留連不計程。白浪黏天無限斷，玄雲垂野少晴明。    <br />    平皋望望欲何向，薄宦嗟嗟空此行。會有開樽相勸日，鶺鴒隨處共飛鳴。    <br />    <br />    <b>     <font color=\"#FF6600\">舟夜即事</font>    </b>    <br />    火炬臨遙岸，餘光照客船。水明魚中餌，沙暖鷺忘眠。    <br />    感概無窮事，遲回欲曉天。山泉如有意，枕上送潺湲。    <br />    <br />    <b>     <font color=\"#FF6600\">舟中讀書</font>    </b>    <br />    冉冉木葉下，蕭蕭山水秋。浮雲帶田野，落日抱汀洲。    <br />    歸臥無與語，出門何所求。未能忘感慨，聊以古人謀。    <br />    <br />    <b>     <font color=\"#FF6600\">晝寢</font>    </b>    <br />    井逕從蕪漫，青藜亦倦扶。百年唯有且，萬事總無如。    <br />    棄置蕉中鹿，驅除屋上烏。獨眠窗日午，往往夢華胥。    <br />    <br />    <b>     <font color=\"#FF6600\">朱朝議移法雲蘭</font>    </b>    <br />    幽蘭有佳氣，千載閟山阿。不出阿蘭若，豈遭乾闥婆。    <br />    <br />    <b>     <font color=\"#FF6600\">諸葛武侯</font>    </b>    <br />    慟哭楊顒為一言，餘風今日更誰傳。區區庸蜀支吳魏，不是虛心豈得賢。    <br />    <br />    <b>     <font color=\"#FF6600\">諸葛武侯</font>    </b>    <br />    漢日落西南，中原一星黃。群盜伺昏黑，聯翩各飛揚。    <br />    武侯當此時，龍臥獨摧藏。掉頭梁甫吟，羞與眾爭光。    <br />    邂逅得所從，幅巾起南陽。崎嶇巴漢間，屢以弱攻強。    <br />    暉暉若長庚，孤出照一方。勢欲起六龍，東回出扶桑。    <br />    惜哉淪中路，怨者為悲傷。豎子祖餘策，猶能走強梁。    <br />    <br />    <b>     <font color=\"#FF6600\">竹窗</font>    </b>    <br />    竹窗紅莧兩三根，山色遙供水際門。只我近知牆下路，能將屐齒記苔痕。    <br />    <br />    <b>     <font color=\"#FF6600\">竹裡</font>    </b>    <br />    竹裡編茅倚石根，竹莖疏處見前村。閒眠盡日無人到，自有春風為掃門。    <br />    <br />    <b>     <font color=\"#FF6600\">涿州</font>    </b>    <br />    涿州沙上望桑乾，鞍馬春風特地寒。萬里如今持漢節，卻尋此路使呼韓。    <br />    <br />    <b>     <font color=\"#FF6600\">子貢</font>    </b>    <br />    一來齊境助奸臣，去誤驕王亦苦辛。魯國存亡宜有命，區區翻覆亦何人。    <br />    <br />    <b>     <font color=\"#FF6600\">字謎詩二首</font>    </b>    <br />    兄弟四人兩人大，一人立地三人坐。家中更有一兩口，任是凶年也得過。    <br />    <br />    <b>     <font color=\"#FF6600\">字謎詩二首</font>    </b>    <br />    將軍身是五行精，日日燕山望石城。待得功成身又退，空將心腹為蒼生。    <br />    <br />    <b>     <font color=\"#FF6600\">自白門歸望定林有寄</font>    </b>    <br />    蹇驢愁石路，余亦倦躋攀。不見道人久，忽然芳歲殘。    <br />    朝隨雲暫出，暮與鳥爭還。杳杳青松壑，知公在兩間。    <br />    <br />    <b>     <font color=\"#FF6600\">自白土村入北寺二首</font>    </b>    <br />    木杪田家出，城陰野逕分。溜渠行碧玉，畦稼臥黃雲。    <br />    薄槿煙脂染，深荷水麝焚。夕陽人不見，雞鶩自成群。    <br />    <br />    雨過百泉出，秋聲連眾山。獨尋飛鳥外，時渡亂流間。    <br />    坐石偶成歇，看雲相與還。會須營一畝，長此聽潺湲。    <br />    <br />    <b>     <font color=\"#FF6600\">自定林過西庵</font>    </b>    <br />    午雞聲不到禪林，柏子煙中靜擁衾。忽憶西巖道人語，杖藜乘興得幽尋。    <br />    <br />    <b>     <font color=\"#FF6600\">自府中歸寄西庵行詳</font>    </b>    <br />    意衰難自力，扶路便思還。強逐蕭騷水，遙看慘淡山。    <br />    行尋香草遍，歸漾晚雲間。西崦分明見，幽人不可攀。    <br />    <br />    <b>     <font color=\"#FF6600\">自金陵如丹陽道中有感</font>    </b>    <br />    數百年來王氣消，難將前事問漁樵。苑方秦地皆蕪沒，山借揚州更寂寥。    <br />    荒埭暗雞催月曉，空場老雉挾春驕。豪華只有諸陵在，往往黃金出市朝。    <br />    <br />    <b>     <font color=\"#FF6600\">自遣</font>    </b>    <br />    閉戶欲推愁，愁終不肯去。底事春風來，留愁愁不住。    <br />    <br />    <b>     <font color=\"#FF6600\">自舒州追送朱氏女弟憩獨山館宿木瘤僧捨明日度長安嶺至皖口</font>    </b>    <br />    晨霜踐河梁，落日憩亭皋。念彼千里行，惻惻我心勞。    <br />    攬轡上層岡，下臨百仞濠。寒流咽欲絕，魚龜久已逃。    <br />    暮行苦邅回，細路隱蓬蒿。驚麋出馬前，鳥駭亡其曹。    <br />    投僧避夜雨，古檠昏無膏。山木鳴四壁，疑身在波濤。    <br />    平明長安嶺，飛雪忽滿袍。天低浮雲深，更覺所向高。    <br />    <br />    <b>     <font color=\"#FF6600\">自訟</font>    </b>    <br />    孔子見南子，子路為不怡。欲從公山氏，勃郁見色辭。    <br />    道如天之蒼，萬物不能緇。弟子尚不信，況余乏才資。    <br />    明知古人仁，語默各有時。苟出不自慎，果為聽者疑。    <br />    白圭尚有磨，駟馬猶能追。一言成不智，雖悔欲何為。    <br />    彼狂上古杳默無人聲，日月不忒山川平。人與鳥獸相隨行，祖孫一死十百生。    <br />    萬物不給乃相兵，伏羲畫法作後程。漁蟲獵獸寬群爭，勢不得已當經營。    <br />    非以示世為聰明，方分類別物有名。誇賢尚功列恥榮，蠱偽日巧雕元精。    <br />    至言一出眾輒驚，上智閉匿不敢成。因時就俗救刖黥，惜哉彼狂以文鳴。    <br />    強取色樂要聾盲，震盪沈濁終無清。詼詭徒亂聖人氓，豈若泯默死蠶耕。    <br />    <br />    <b>     <font color=\"#FF6600\">自喻</font>    </b>    <br />    岸涼竹娟娟，水淨菱帖帖。蝦搖浮遊須，魚鼓嬉戲鬣。    <br />    釋杖聊一愒，褰裳如可涉。自喻適志歟，翩然夢中蝶。   </p>   <p></p>   <p>    <br />    <font color=\"#FF6600\">     <b>桂枝香</b>    </font>    <br />    登臨送目。正故國晚秋，天氣初肅。千里澄江似練，翠峰如簇。    <br />    歸帆去棹殘陽裡，背西風、酒旗斜矗。彩舟雲淡，星河鷺起，畫圖難足。    <br />    念往昔、繁華競逐。歎門外樓頭，悲恨相續。千古憑高，對此謾嗟榮辱。    <br />    六朝舊事隨流水，但寒煙、芳草凝綠。至今商女，時時猶唱後庭遺曲。   </p>   <p>    <b>     <font color=\"#FF6600\">菩薩蠻</font>    </b>    <br />    數家茅屋閒臨水。單衫短帽垂楊裡。今日是何朝。看予度石橋。    <br />    梢梢新月偃。午醉醒來晚。何物最關情。黃鸝三兩聲。   </p>   <p>    <b>     <font color=\"#FF6600\">漁家傲二首</font>    </b>    <br />    燈火已收正月半。山南山北花撩亂。聞說洊亭新水漫。    <br />    ，騎款段。穿雲入塢尋遊伴。    <br />    卻拂僧床褰素幔。千巖萬壑春風暖。一弄松聲悲急管。    <br />    吹夢斷。西看窗日猶嫌短。   </p>   <p>平岸小橋千嶂抱。柔藍一水縈花草。茅屋數間窗窈窕。    <br />    塵不到。時時自有春風掃。    <br />    午枕覺來聞語鳥。欹眠似聽朝雞早。忽憶故人今總老。    <br />    貪夢好。茫然忘了邯鄲道。   </p>   <p>    <b>     <font color=\"#FF6600\">清平樂</font>    </b>    <br />    雲垂平野。掩映竹籬茅舍。闃寂幽居實瀟灑。是處綠嬌紅冶。    <br />    丈夫運用堂堂。且莫五角六張。若有一卮芳酒，逍遙自在無妨。   </p>   <p>    <b>     <font color=\"#FF6600\">浣溪沙</font>    </b>    <br />    百畝中庭半是苔。門前白道水縈迴。愛閒能有幾人來。    <br />    小院迴廊春寂寂，山桃溪杏兩三栽。為誰零落為誰開。   </p>   <p>    <b>     <font color=\"#FF6600\">訴衷情‧和俞秀老鶴詞五首</font>    </b>    <br />    常時黃色見眉間。松桂我同攀。每言天上辛苦，不肯餌金丹。    <br />    憐水靜，愛雲閒。便忘還。高歌一曲，巖谷迤邐，宛似商山。   </p>   <p>練巾藜杖白雲間。有興即躋攀。追思往昔如夢，華轂也曾丹。    <br />    塵自擾，性長閒。更無還。達如周召，究似丘軻，祗個山山。   </p>   <p>茫然不肯住林間。有處即追攀。將他死語圖度，怎得離真丹。    <br />    漿水價，匹如閒。也須還。何如直截，踢倒軍持，贏取溈山。   </p>   <p>營巢燕子逞翱翔。微志在雕樑。碧雲舉翮千里，其奈有鸞皇。    <br />    臨濟處，德山行。果承當。自時降住，一切天魔，掃地焚香。   </p>   <p>莫言普化祗顛狂。真解作津梁。驀然打個斤斗，直跳過羲皇。    <br />    臨濟處，德山行。果承當。將他建立，認作心誠，也是尋香。   </p>   <p>    <b>     <font color=\"#FF6600\">南鄉子二首</font>    </b>    <br />    嗟見世間人。但有纖毫即是塵。不住舊時無相貌，沈淪。只為從來認識神。    <br />    作麼有疏親。我自降魔轉法輪。不是攝心除妄想，求真。幻化空身即法身。   </p>   <p>自古帝王州，郁郁蔥蔥佳氣浮。四百年來成一夢，堪愁。晉代衣冠成古丘。    <br />    繞水恣行遊。上盡層城更上樓。往事悠悠君莫問，回頭。檻外長江空自流。   </p>   <p>    <b>     <font color=\"#FF6600\">浪淘沙令</font>    </b>    <br />    伊呂兩衰翁。歷遍窮通。一為釣叟一耕傭。若使當時身不遇，老了英雄。    <br />    湯武偶相逢。風虎雲龍。興王只在笑談中。直至如今千載後，誰與爭功。   </p>   <p>    <b>     <font color=\"#FF6600\">望江南‧歸依三寶贊四首</font>    </b>    <br />    歸依眾，梵行四威儀。願我遍遊諸佛土，十方賢聖不相離。永滅世間癡。   </p>   <p>歸依法，法法不思議。願我六根常寂靜，心如寶月映琉璃。了法更無疑。</p>   <p>歸依佛，彈指越三祇。願我速登無上覺，還如佛坐道場時。能智又能悲。</p>   <p>三界裡，有取總災危。普願從生同我願，能於空有善思惟。三寶共住持。</p>  </center> "}