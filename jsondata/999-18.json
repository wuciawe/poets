{"id":"999-18","content":"   <p align=\"center\">   <span class=\"style1\">    <span class=\"style2\">詞品</span>    <span class=\"style3\">     <font color=\"#FF6600\" size=\"+3\" face=\"標楷體\">      <b>       <font size=\"+2\"></font>      </b>     </font>明‧楊慎    </span>   </span>   <br />  </p>  <p>   <span class=\"style4\">刻詞品序</span>   <br />   ■聲音之道，愚未之有考也。近得升庵翁所著詞品，三月讀未嘗釋手。微求其端。大   <br />   較詞人之體，多屬揣摩不置，思致神遇。然率於人情之所必不免者以敷言，又必有妙   <br />   才巧思以將之，然後足以盡屬辭之蘊。故夫詞成而讀之，使人恍若身遇其事，怵然興   <br />   感者，神品也。意思流通無所乖逆者，妙品也。能品不與焉。宛麗成章，非辭也。是   <br />   故山林之詞清以激，感遇之詞淒以哀，閨閣之詞悅以解，登覽之詞悲以壯，諷諭之詞   <br />   宛以切。之數者，人之情也。屬辭者，皆當有以體之。夫然後足以得人之性情，而起   <br />   人之詠歎。不然則補織牽合，以求倫其辭，成其數，風斯乎下矣。然何以知之。詩之   <br />   有風，猶今之有詞也。語曰，動物謂之風。由是以知不動物非風也，不感人非詞也。   <br />   翁為當代詞宗，平日遊藝之作，若長短句，若填詞選格，若詞林萬選，若百琲明珠，   <br />   與今詞品，可謂妙絕古今矣。愚雖未能悉讀諸集，山林之詞，大率清以激也，不然則   <br />   舒以適也。閨閣之詞，大率悅以解也，不然則和以節也。他可類見矣。然猶未承面命   <br />   。姑記於此，以俟取正於他日。  </p>  <p>嘉靖甲寅仲秋朔日，成都後學周遜序。</p>  <p>   <span class=\"style4\">詞品序</span>   <br />   ■詩詞同工而異曲，共源而分派。在六朝，若陶弘景之寒夜怨，梁武帝之江南弄，陸   <br />   瓊之飲酒樂，隋煬帝之望江南，填詞之體已具矣。若唐人之七言律，即填詞之瑞鷓鴣   <br />   也。七言律之仄韻，即填詞之玉樓春也。若韋應物之三台曲、調笑令，劉禹錫之竹枝   <br />   詞、浪淘沙，新聲迭出。孟蜀之花間，南唐之蘭畹，則其體大備矣。豈非共源同工乎   <br />   。然詩聖如杜子美，而填詞若太白之憶秦娥、菩薩蠻者，集中絕無。宋人如秦少游、   <br />   辛稼軒，詞極工矣，而詩殊不強人意。疑若獨爇然者，豈非異曲分派之說乎。昔宋人   <br />   選填詞曰草堂詩餘。其曰草堂者，太白詩名草堂集，見鄭樵書目。太白本蜀人，而草   <br />   堂在蜀，懷故國之意也。曰詩餘者，憶秦娥、菩薩蠻二首為詩之餘，而百代詞曲之祖   <br />   也。今士林多傳其書，而昧其名。故於余所著詞品首著之云。嘉靖辛亥仲春，花朝洞   <br />   天真逸楊慎序。  </p>  <p>   <span class=\"style4\">卷一</span>  </p>  <p>   <span class=\"style4\">陶弘景寒夜怨</span>   <br />   ■陶弘景寒夜怨云：〔夜雲生。夜鴻驚。淒切嘹唳傷夜情。〕後世填詞，梅花引格韻   <br />   似之，後換頭微異。  </p>  <p>   <span class=\"style4\">陸瓊飲酒樂</span>   <br />   ■陳陸瓊飲酒樂云：〔蒲桃四時芳醇。琉璃千鍾舊賓。夜飲舞遲銷燭，朝醒弦促催人   <br />   。春風秋月長好，歡醉日月言新。〕唐人之破陣樂，何滿子皆祖之。  </p>  <p>   <span class=\"style4\">梁武帝江南弄</span>   <br />   ■梁武帝江南弄云：〔眾花雜色滿上林。舒芳耀彩垂輕陰。連手躞蹀舞春心。舞春心   <br />   。臨歲腴。中人望，獨踟躕。〕此詞絕妙。填詞起於唐人，而六朝已濫觴矣。其餘若   <br />   美人聯錦、江南稚女諸篇皆是。樂府具載，不盡錄也。  </p>  <p>   <span class=\"style4\">徐勉迎客送客曲</span>   <br />   ■古者宴客有迎客送客曲，亦猶祭祀有迎神送神也。梁徐勉迎客曲云：〔絲管列，舞   <br />   曲陳。含聲未奏待嘉賓。羅絲管，陳舞席。斂袖嘿唇迎上客。〕送客曲云：〔袖繽紛   <br />   ，聲委咽。餘曲未終高駕別。爵無算，景已流。空紆長袖客不留。〕徐勉在梁為賢臣   <br />   。其為吏部日，宴客。酒酣，有求詹事者。勉曰：〔今宵且可談風月。〕其嚴正而又   <br />   蘊藉如此。江左風流宰相，豈獨謝安、王儉邪。  </p>  <p>   <span class=\"style4\">僧法雲三洲歌</span>   <br />   ■梁僧法雲三洲歌云：〔三洲。斷江口。水從窈窕河傍流。啼將別共來，長相思。〕   <br />   又云：〔三洲。斷江口。水從窈窕河傍流。歡將樂共來，長相思。〕江左詞人多風致   <br />   ，而僧亦如此，不獨惠休之碧雲也。  </p>  <p>   <span class=\"style4\">隋煬帝詞</span>   <br />   ■隋煬帝夜飲朝眠曲云：〔憶睡時，待來剛不來。御妝仍索伴，解佩更相催。博山思   <br />   結夢，沉水未成灰。〕其二云：〔憶起時，投簽初報曉。被惹香黛殘，枕隱金釵裊。   <br />   笑動林中烏，除卻司晨鳥。〕二詞風致婉麗。其餘如春江花月夜、江都樂、紀遼東，   <br />   並載樂府。其金釵兩股垂、龍舟五更轉，名存而辭亡。鐵圍山叢談云：〔寒鴉飛數點   <br />   ，流水繞孤村。〕乃煬帝辭，而全篇不傳。又傳奇有煬帝望江南數首，不類六朝人語   <br />   ，傳疑可也。  </p>  <p>   <span class=\"style4\">王褒高句麗曲</span>   <br />   ■王褒高句麗曲云：〔蕭蕭易水生波。燕趙佳人自多。傾杯覆碗漼漼，垂手奮袖娑娑   <br />   。不惜黃金散盡，惟畏白日蹉跎〕。與陳陸瓊飲酒樂同調。蓋疆場限隔，而聲調元通   <br />   也。王褒，宇文周時人，字子深，非漢王褒也。是時亦有蘇子卿，有梅花落一首。方   <br />   回遂以為漢之蘇武，何不考之過乎。  </p>  <p>   <span class=\"style4\">穆護砂</span>   <br />   ■樂府有穆護砂，隋朝曲也。與水調、河傳同時，皆隋開汴河時，詞人所制勞歌也。   <br />   其聲犯角。其後至今訛砂為煞云。予嘗有詩云：〔桃根桃葉最夭斜。水調河傳穆護砂   <br />   。無限江南新樂府，陳朝獨賞後庭花。〕  </p>  <p>   <span class=\"style4\">回紇</span>   <br />   ■回紇，商調曲也。其辭云：〔陰山瀚海信難通。幽閨少婦罷裁縫。緬想邊庭征戰苦   <br />   ，誰能對鏡冶愁容。久戍人將老，須臾變作白頭翁。〕其辭纏綿含蓄，有長歌之哀過   <br />   於痛哭之意。惜不見作者名氏，必陳隋初唐之作也。又有石州辭云：〔自從君去遠巡   <br />   邊。終日羅帷獨自眠。看花情轉切，攬涕淚如泉。一自離君後，啼多雙眼穿。何時狂   <br />   虜滅，免得更留連〕並附於此。  </p>  <p>   <span class=\"style4\">沈約六憶辭</span>   <br />   ■沈約六憶辭，其一云：〔憶來時，灼灼上階墀。勤勤敘離別，慊慊道相思。相看常   <br />   不足，相見乃忘饑。〕其二云：〔憶坐時，黯黯羅帳前。或歌四五曲，或弄兩三弦。   <br />   笑時應莫比，嗔時更可憐。〕其三云：〔憶眠時，人眠強未眠。解羅不待勸，就枕更   <br />   須牽。復恐傍人見，嬌羞在燭前。〕逸其三首。  </p>  <p>   <span class=\"style4\">梁簡文春情曲</span>   <br />   ■梁簡文帝春情曲云：〔蝶黃花紫燕相追。楊低柳合路塵飛。已見垂鉤掛綠樹，誠知   <br />   淇水沾羅衣。兩童夾車問不已，五馬城頭猶未歸。鶯啼春欲駛，無為空掩扉。〕此詩   <br />   似七言律，而末句又用五言。五無功亦有此體，又唐律之祖。而唐詞瑞鷓鴣格韻似之   <br />   。  </p>  <p>   <span class=\"style4\">長相思</span>   <br />   ■徐陵長相思云：〔長相思，好春節。夢裡恆啼悲不洩。帳中起，窗前咽。柳絮飛還   <br />   聚，游絲斷復結。欲見洛陽花，如君隴頭雪。〕蕭淳和之云：〔長相思，久離別。新   <br />   燕參差條可結。狐關遠，雁書絕。對雲恆憶陣，看花復愁雪。猶有望歸心，流黃未剪   <br />   截。〕二辭可謂勁敵。  </p>  <p>   <span class=\"style4\">王筠楚妃吟</span>   <br />   ■王筠楚妃吟，句法極異。其詞云：〔窗中署，花早飛。林中明，鳥早歸。庭中日，   <br />   暖春閨。香氣亦霏霏。香氣飄。當軒清唱調。獨顧慕，含怨復含嬌。蝶飛蘭復熏。裊   <br />   裊輕風入翠裙。春可遊。歌聲樑上浮。春遊方有樂。沉沉下羅幕。〕大率六朝人詩，   <br />   風華情致，若作長短句，即是詞也。宋人長短句雖盛，而其下者，有曲詩、曲論之弊   <br />   ，終非詞之本色。予論填詞必溯六朝，亦昔人窮探黃河源之意也。  </p>  <p>   <span class=\"style4\">宋武帝丁都護歌</span>   <br />   ■宋武帝丁都護歌云：〔都護北征時，儂亦惡聞許。願作石尤風，四面斷行旅。〕又   <br />   云：〔都護北征去，相送落星墟。帆檣如芒檉，都護今何渠。〕唐人用丁都護及石尤   <br />   風事，皆本此。二辭絕妙。宋武帝征伐武略，一代英雄，而復風致如此。其殆全才乎   <br />   。  </p>  <p>   <span class=\"style4\">白團扇歌</span>   <br />   ■晉中書令王玟，與嫂婢謝芳姿有情愛，捉白團扇與之。樂府遂有白團扇歌云：〔白   <br />   團扇，憔悴無復理，羞與郎相見。〕其本辭云：〔犢車薄不乘，步行耀玉顏。逢儂都   <br />   共語，起欲著夜半。〕其二云：〔團扇薄不搖，窈窕搖蒲葵。相憐中道罷，定是阿誰   <br />   非。〕其三云：〔御路薄不行，窈窕穿回塘。團扇障白日，面作芙蓉光。〕其四云：   <br />   〔白錦薄不著，趣行著練衣。異色都言好，清白為誰施。〕薄，如唐書薄天子不為之   <br />   薄。芳姿之才如此，而屈為人婢，信乎佳人薄命矣。元關漢卿嘗見一從嫁媵婢，作一   <br />   小令云：〔鬢鴉。臉霞。屈殺了、將陪嫁。規摹全似大人家。不在紅娘下。巧笑迎人   <br />   ，文談回話。真如解語花。若咱得他。倒了蒲桃架。〕事亦相類而可笑，並附此。  </p>  <p>   <span class=\"style4\">五更轉</span>   <br />   ■陳伏知道從軍五更轉云：〔一更刁斗鳴。校尉逴連城。懸聞射鵰騎，遙憚將軍名。   <br />   二更愁未央。高城寒夜長。試將弓學月，聊持劍比霜。三更夜警新。橫吹獨吟春。強   <br />   聽梅花落，誤憶柳園人。四更星漢低。落月與山齊。依稀北風裡，胡笳雜馬嘶。五更   <br />   催送籌。曉色映山頭。城烏初起堞，更人悄下樓。〕其後隋煬帝效之，作龍舟五更轉   <br />   ，見文中子。  </p>  <p>   <span class=\"style4\">長孫無忌新曲</span>   <br />   ■長孫無忌新曲云：〔家住朝歌下，早傳名。結伴來遊淇水上，舊時情。玉佩金鈿隨   <br />   步動，雲羅霧縠逐風輕。轉目機心懸自許，何須更待聽琴聲。〕又一曲云：〔回雪凌   <br />   波遊洛浦，遇陳王。婉約娉婷工語笑，侍蘭房。芙蓉綺帳開還揜，翡翠珠被爛齊光。   <br />   長願今宵奉顏色，不愛聞簫逐鳳凰。〕  </p>  <p>   <span class=\"style4\">崔液踏歌行</span>   <br />   ■唐崔液踏歌辭二首，體制藻思俱新。其辭云：〔綵女迎金屋，仙姬出畫堂。鴛鴦裁   <br />   錦袖，翡翠帖花黃。歌響舞分行。艷色動流光。〕其二云：〔庭際花微落，樓前漢已   <br />   橫。金壺催夜盡，羅繡舞寒輕。調笑暢歡情。未半著天明。〕近刻唐詩不得其句讀，   <br />   而妄改，特為分注之。  </p>  <p>   <span class=\"style4\">太白清平樂辭</span>   <br />   ■李太白應制清平樂詞云：   <br />   <strong>禁庭春晝。鶯羽披新繡。百草巧求花下鬥。只賭珠璣滿斗。    <br />    日晚卻理殘妝。御前閒舞霓裳。誰道腰肢窈窕，折旋消得君王。   </strong>   <br />   其二云：   <br />   <strong>禁幃秋夜。明月探窗罅。玉帳鴛鴦噴蘭麝。時落銀燈香灺。    <br />    女伴莫話孤眠。六宮羅綺三千。一笑皆生百媚，宸遊教在誰邊。   </strong>   <br />   此詞見呂鵬遏雲集，載四首。黃玉林以其二首無清逸氣韻，止選二首。慎嘗補作二首   <br />   ，其一云：   <br />   <strong>君王未起。玉漏穿花底。永巷脫簪妝黛洗。衣濕露華似水。    <br />    六宮鸞鳳鴛鴦。九重羅綺笙簧。但願君恩似日，從教妾鬢如霜。   </strong>   <br />   其二云：   <br />   <strong>傾城艷質。本自神仙匹。二八承恩初選入，身是三千第一。    <br />    月明花落黃昏。人間天上消魂。且共題詩團扇，笑他買賦長門。   </strong>   <br />   永昌張愈光見而深愛之，以為遠不忘諫，歸命不怨，填詞中有風雅也。荒淺望望前人   <br />   ，然亦不孤愈光之賞爾。  </p>  <p>   <span class=\"style4\">白樂天花非花辭</span>   <br />   ■白樂天之詞，望江南三首在樂府，長相思二首見花庵詞選。予獨愛其花非花一首云   <br />   ：〔花非花，霧非霧。夜半來，天明去。來如春夢不多時，去似朝雲無覓處。〕蓋其   <br />   自度之曲，因情生文者也。花非花，霧非霧。雖高唐、洛神，奇麗不及也。張子野衍   <br />   之為御街行，亦有出藍之色。今附於此：   <br />   <strong>夭非花艷輕非霧，夜半來，天明去。來如春夢不多時，去似朝雲無覓處。    <br />    乳雞新燕，落月沉星，紞紞城頭鼓。    <br />    參差漸辨西池樹。朱閣斜欹戶。綠苔深徑少人行，苔上屐痕無數。    <br />    殘香餘粉，閒衾剩枕，天把多情付。   </strong>  </p>  <p>   <span class=\"style4\">詞名多取詩句</span>   <br />   ■詞名多取詩句，如蝶戀花則取梁元帝：   <br />   〔翻階蛺蝶戀花情〕。滿庭芳則取吳融：   <br />   〔滿庭芳草易黃昏〕。點絳唇則取江淹：   <br />   〔白雪凝瓊貌，明珠點絳唇〕。鷓鶘天則取鄭嵎：   <br />   〔春遊雞鹿塞，家在鷓鴣天〕。惜餘春則取太白賦語。浣溪沙則取少陵詩意。青玉案   <br />   則取四愁詩語。菩薩蠻，西域婦髻也。蘇幕遮，西域婦帽也。尉遲杯，尉遲敬德飲酒   <br />   必用大杯，故以名曲。蘭陵王每入陣必先，故歌其勇。生查子，查，古槎字，張騫乘   <br />   槎事也。西江月，衛萬詩〔只今惟有西江月，曾照吳王宮裡人〕之句也。〔瀟湘逢故   <br />   人〕，柳渾詩句也。粉蝶兒，毛澤民詞〔粉蝶兒共花同活〕句也。餘可類推，不能悉   <br />   載。  </p>  <p>   <span class=\"style4\">踏莎行</span>   <br />   ■韓翃詩：〔踏莎行草過春谿。〕詞名踏莎行本此。   <br />   <br />   <span class=\"style4\">上江虹紅窗影</span>   <br />   ■唐人小說冥音錄，載曲名有上江虹，即滿江紅。紅窗影，即紅窗迥也。   <br />   <br />   <span class=\"style4\">菩薩鬘蘇幕遮</span>   <br />   ■西域諸國婦人，編髮垂髻，飾以雜華，如中國塑佛像瓔珞之飾，曰菩薩鬘，曲名取   <br />   此。唐書呂元濟上書，比見方邑，相率為渾脫隊，駿馬胡服，名曰蘇幕遮，曲名亦取   <br />   此。李太白詩〔公孫大娘渾脫舞〕，即此際之事也。  </p>  <p>   <span class=\"style4\">夜夜昔昔</span>   <br />   ■梁樂府夜夜曲，或名昔昔鹽。昔即夜也。列子〔昔昔夢為君〕，鹽亦曲之別名。   <br />   <br />   <span class=\"style4\">阿嚲回</span>   <br />   ■太白詩〔羌笛橫吹阿嚲回〕，番曲名。張祜集有阿濫堆，即此也。番人無字，止以   <br />   聲傳，故隨中國所書，人各不同爾，難以意求也。  </p>  <p>   <span class=\"style4\">阿濫堆</span>   <br />   ■張祜詩：〔紅樹蕭蕭閣半開。玉皇曾幸此宮來。至今風俗驪山下，村笛猶吹阿濫堆   <br />   。〕宋賀方回長短句云：〔待月上潮平波灩，塞管孤吹新阿濫。〕中朝故事云：驪山   <br />   多飛鳥，名阿濫堆，明皇采其聲為曲子。又作鷃爛堆。酉陽雜俎云：〔鷃爛堆黃，一   <br />   變之鴘，色如鶖氅。鴘轉之後，乃至累變。橫理轉細，臆前漸漸微白。〕  </p>  <p>   <span class=\"style4\">烏鹽角</span>   <br />   ■曲名有烏鹽角，江鄰幾雜誌云：〔始教坊家人市鹽，得一曲譜於角子中。翻之，遂   <br />   以名焉。〕戴石屏有烏鹽角行。元人月泉吟社詩：〔山歌聒耳烏鹽角，村酒柔情玉練   <br />   搥。〕  </p>  <p>   <span class=\"style4\">小梁州</span>   <br />   ■賈逵曰：梁米出於蜀漢，香美逾於諸梁，號曰竹根黃。梁州得名以此。秦地之西，   <br />   燉煌之間，亦產梁米。土沃類蜀，故號小梁州，為西音也。  </p>  <p>   <span class=\"style4\">六州歌頭</span>   <br />   ■六州歌頭，本鼓吹曲也，音調悲壯。又以古興亡事實之，聞之使人慷慨，良不與艷   <br />   詞同科，誠可喜也。六州得名，蓋唐人西邊之州，伊州、梁州、甘州、石州、渭州、   <br />   氐州也。此詞宋人大祀大恤，皆用此調。國朝大恤，則用應天長云。伊、梁、甘、石   <br />   ，唐人樂府多有之。胡渭州見張祜詩。氐州第一見周美成詞。  </p>  <p>   <span class=\"style4\">法曲獻仙音</span>   <br />   ■望江南，即唐法曲獻仙音也。但法曲凡三疊，望江南止兩疊爾。白樂天改法曲為憶   <br />   江南。其詞曰：〔江南好，風景舊曾諳。〕二疊云：〔江南憶，最憶是杭州。〕三疊   <br />   云：〔江南憶，其次憶吳宮。〕見樂府。南宋紹興中，杭都酒肆中，有道人攜烏衣椎   <br />   髻女子，買斗酒獨飲，女子歌以侑之。歌詞非人世語。或記之，以問一道士。道士曰   <br />   ：〔此赤城韓夫人作法駕導引也。烏衣女子蓋龍雲。〕其詞曰：   <br />   <strong>朝元路，朝元路，同駕玉華君。    <br />    千乘載花紅一色，人間遙指是祥雲。回望海光新。   </strong>   <br />   二疊云：   <br />   <strong>東風起，東風起，海上百花搖。    <br />    十八風鬟雲半動，飛花和雨著輕綃。歸路碧迢迢。   </strong>   <br />   三疊云：   <br />   <strong>簾漠漠，簾漠漠，天淡一簾秋。    <br />    自洗玉舟斟白酒，月華微映是空舟。歌罷海西流。   </strong>   <br />   此辭即法曲之腔。文士好奇，故神其事以傳爾。豈有天仙而反取開元人間之腔乎。  </p>  <p>   <span class=\"style4\">小秦王</span>   <br />   ■唐人絕句多作樂府歌，而七言絕句隨名變腔。如水調歌頭、春鶯轉、胡渭州、小秦   <br />   王、三台、清平調、陽關、雨淋鈴，皆是七言絕句而異其名，其腔調不可考矣。予愛   <br />   小秦王三首，其一云：   <br />   <strong>雁門山上雁初飛。馬邑欄中馬正肥。陌上朝來逢驛騎，慇勤南北送征衣。</strong>   <br />   其二云：   <br />   <strong>柳條金嫩不勝鴉。青粉牆頭道韞家。燕子不來春寂寞，小窗和雨夢梨花。</strong>   <br />   其三云：   <br />   <strong>十指纖纖玉筍紅。雁行輕度翠弦中。分明自說長城苦，水闊雲寒一夜風。</strong>   <br />   第一首妓女盛小叢作，後二首無名氏。  </p>  <p>   <span class=\"style4\">仄韻絕句</span>   <br />   ■仄韻絕句，唐人以入樂府。唐人謂之阿那曲，宋人謂之雞叫子。唐詩   <br />   春草萋萋春水綠，野棠開盡飄香玉。繡嶺宮前鶴髮翁，猶唱開元太平曲。   <br />   乃無名氏聞鬼仙之遙，非李洞作也。李洞詩集具在，詩體大與此不同，可驗。女郎姚   <br />   月華二首：   <br />   <strong>春草萋萋春水綠。對此思君淚相續。羞將離恨附東風，理盡秦箏不成曲。</strong>   <br />   又云：   <br />   <strong>與君形影分胡越。玉枕經年對離別。登台北望煙寸深，回身泣身寥天月。</strong>   <br />   宋張仲宗詞云：   <br />   <strong>西樓月落雞聲急。夜浸疏香寒淅瀝。玉人醉渴嚼春冰，曉色入簾橫寶瑟。</strong>   <br />   張文潛荷花一首云：   <br />   <strong>平池碧玉秋波瑩。綠雲擁扇青搖柄。水宮仙子鬥紅妝，輕步凌波踏明鏡。</strong>   <br />   杜祁公詠寸中荷花一首云：   <br />   <strong>翠蓋佳人臨水立。檀粉不勻香汗濕。一陣風來碧浪翻，真珠零落難收拾。</strong>   <br />   三首皆佳。宋人作詩與唐遠，而作詞不愧唐人，亦不可曉。太平廣記載妖女一詞云：   <br />   <strong>五原分袂真胡越。燕折鶯離芳草歇。年少煙花處處春，北邙空恨清秋月。</strong>   <br />   其詞亦佳。坡詞〔春事闌珊芳草歇〕亦用基領事。或疑歇字似趁韻，非也。唐劉瑤詩   <br />   〔瑤草歇芳心耿耿〕，皆有出處，一字不苟如此。  </p>  <p>   <span class=\"style4\">阿那紇那曲名</span>   <br />   ■李郢上元日寄湖杭二從事詩曰：   <br />   <strong>戀別山登憶水登。山光水焰百千層。謝公留賞山公喚，知入笙歌阿那朋。</strong>   <br />   劉禹錫夔州竹枝詞云：   <br />   <strong>楚水巴山小雨多。巴人能唱本鄉歌。今朝北客思歸去，回入紇那披綠蘿。</strong>   <br />   阿那、紇那，皆當時曲名。李郢詩言變梵唄為艷歌，劉禹錫詩言翻南調為北曲也。阿   <br />   那皆協上聲，紇那皆協平聲，此又隨方音而轉也。   <br />   <br />   <span class=\"style4\">醉公子</span>   <br />   ■唐人醉公子詞云：   <br />   <strong>門外猧兒吠。知是蕭郎至。剷襪下香階，冤家今夜醉。    <br />    扶得入羅帷。不肯脫羅衣。醉則從他醉，還勝獨睡時。   </strong>   <br />   唐詞多緣題所賦，臨江仙則言水仙，女冠子則述道情，河瀆神則詠祠廟，巫山一段雲   <br />   則狀巫峽。如此詞題曰醉公子，即詠公子醉也。爾後漸變，與題遠矣。此詞又名四換   <br />   頭，因其詞意四換也。前輩謂此可以悟詩法。或以問韓子蒼，子蒼曰：〔只是轉折多   <br />   。且如剷襪下階是一轉矣。而苦其今夜醉又是一轉。喜其入羅帷又是一轉。不肯脫衣   <br />   又是一轉。後兩句自開釋，又是一轉。其後制四換韻一調，亦名醉公子云。〕今附錄   <br />   之，蓋孟蜀顧敻辭也。   <br />   <strong>河漢秋雲澹。紅藕香侵檻。枕倚小山屏，金鋪向晚扃。    <br />    睡起橫波慢。獨坐情何限。衰柳數聲蟬。魂銷似去年。   </strong>  </p>  <p>   <span class=\"style4\">如夢令</span>   <br />   ■唐莊宗詞云：   <br />   <strong>曾宴桃源深洞。一曲舞鸞歌鳳。長記別伊時，和淚出門相送。    <br />    如夢。如夢。殘月落花煙重。   </strong>   <br />   此莊宗自度曲也。樂府取詞中如夢二字名曲，今誤傳為呂洞賓，非也。  </p>  <p>   <span class=\"style4\">搗練子</span>   <br />   ■李後主搗練子云：   <br />   <strong>深院靜，小庭空。斷續寒砧斷續風。無奈夜長人不寐，數聲和月到簾櫳。</strong>   <br />   詞名搗練子，即詠搗練，乃唐詞本體也。  </p>  <p>   <span class=\"style4\">人月圓</span>   <br />   ■宋駙馬王晉卿元宵詞云：   <br />   <strong>小桃枝上春來早，初試薄羅衣。年年此夜，華燈盛照，人月圓時。    <br />    禁街簫鼓，寒輕夜永，纖手同攜。更闌人靜，千門笑語，聲在簾幃。   </strong>   <br />   此曲晉卿自制，名人月圓，即詠元宵，猶是唐人之意。  </p>  <p>   <span class=\"style4\">後庭宴</span>   <br />   ■宋宣和中，掘地得石刻一詞，唐人作也。本無題，後人名之曰後庭宴。甚詞云：   <br />   <strong>千里故鄉，十年華屋。亂魂飛過屏山簇。    <br />    眼重眉褪不勝春，菱花知我銷香玉。    <br />    雙雙燕子歸來，應解笑人幽獨。斷歌零舞，遺恨清江曲。    <br />    萬樹綠低迷，一庭紅撲簌。   </strong>  </p>  <p>   <span class=\"style4\">朝天紫</span>   <br />   ■朝天紫，本蜀牡丹花名，其色正紫，如金紫大夫之服色，故名。後人以為曲名。今   <br />   以紫作子，非也，見陸游牡丹譜。  </p>  <p>   <span class=\"style4\">乾荷葉</span>   <br />   ■元太保劉秉忠乾荷葉曲云：   <br />   <strong>乾荷葉，色蒼蒼。老柄風搖蕩。減了清香越添黃。    <br />    都因昨夜一場霜。寂寞秋江上。   </strong>   <br />   此秉忠自度曲，曲名乾荷葉，即詠乾荷葉，猶是唐詞之意也。又一首弔宋云：   <br />   <strong>南高峰。北高峰。慘淡煙霞洞。    <br />    宋高宗，一場空。吳山依舊酒旗風。兩度江南夢。   </strong>   <br />   此借腔別詠，後世詞例也。然其曲淒惻感慨，千古之寡和也。或云非秉忠作。秉忠助   <br />   元兇宋，惟恐不早，而復為弔借之辭，其俗所謂斧子斫了手摩挲之類也。  </p>  <p>   <span class=\"style4\">樂曲名解</span>   <br />   ■古今樂錄云：〔傖歌以一句為一解，中國以一章為一解。〕王僧虔啟曰：〔古曰章   <br />   ，今曰解。解有多少，當是先詩而後聲。詩敘事，聲成文，必使志盡於詩，音盡於曲   <br />   。是以作詩有豐約，制解有多少。〕又〔諸曲調皆有詞，有聲。而大曲又有艷、有趨   <br />   、有亂。詞者，其歌詩也。聲者，若羊吾、夷伊、那何之類也。艷在曲之前，趨與亂   <br />   在曲之後，亦猶吳聲西曲，前有和，後有送也。〕慎按：艷在曲之前，與吳聲之和，   <br />   若今之引子。趨與亂在曲之後，與吳聲之送，若今之尾聲。羊吾夷、伊那何，皆聲之   <br />   餘音裊裊，有聲無字。雖借字作譜而無義。若今之哩囉、嗹唵、唵吽也。知此，可以   <br />   讀古樂府矣。  </p>  <p>   <span class=\"style4\">鼓吹騎吹雲吹</span>   <br />   ■樂府有鼓吹曲，其昉於黃帝記里鼓之制乎。後世有鼓吹、騎吹、雲吹之名。建初錄   <br />   云：〔列於殿廷者名鼓吹，列於行駕者名騎吹。〕又曰：〔鼓吹，陸則樓車，水則樓   <br />   船。其在廷則以簨籅為樓也。水行則謂之雲吹。朱鷺、臨高台諸篇，則   <br />   鼓吹曲也。務成、黃雀，則騎吹曲也。水調、河傳，則雲吹曲也。〕宋之問詩：〔稍   <br />   看朱鷺轉，尚識紫騮驕。〕此言鼓吹也。謝朓詩：〔鳴笳翼高蓋，疊鼓送華輈。〕此   <br />   言騎吹也。梁簡文詩：〔廣水浮雲吹，江風引夜衣。〕此言雲吹也。  </p>  <p>   <span class=\"style4\">唐詞多無換頭</span>   <br />   ■張泌，南唐人，有江城子二闋。其一云：   <br />   <strong>碧欄杆外小中庭。雨初晴。曉鶯聲。飛絮落花，時節近清明。    <br />    睡起捲簾無一事，勻面了，沒心情。   </strong>   <br />   其二云：   <br />   <strong>浣花溪上見卿卿。眼波明。黛眉輕。高綰綠雲，低簇小蜻蜓。    <br />    好是問他得來麼，和笑道，莫多情。   </strong>   <br />   黃叔暘云：〔唐詞多無換頭，如此詞自是兩首，故重押兩情字，兩明字。今人不知，   <br />   合為一首，則誤矣。〕  </p>  <p>   <span class=\"style4\">填詞句參差不同</span>   <br />   ■填詞平仄及斷句皆定數，而詞人語意所到，時有參差。如秦少游水龍吟前段歇拍句   <br />   云：〔紅成陣、飛鴛甃。〕換頭落句云：〔念多情但有，當時皓月，照人依舊。〕以   <br />   詞意言，〔當時皓月〕作一句，〔照人依舊〕作一句。以詞調拍眼，〔但有當時〕作   <br />   一拍，〔皓月照〕作一拍，〔人依舊〕作一拍，為是也。維揚張世文云：陸放翁水龍   <br />   吟、首句本是六字，第二句本是七字。若〔摩訶池上追遊客〕則七字。下云〔紅綠參   <br />   差春晚〕，卻是六字。又如後篇瑞鶴仙，〔冰輪桂花滿溢〕為句，以滿字協，而以溢   <br />   字帶在下句。別如二句分作三句，三句合作二句者尤多。然句法雖不同，而字數不少   <br />   。妙在歌者上下縱橫取協爾。古詩亦有此法，如王介甫〔一讀亦使我，慨然想遺風〕   <br />   是也。  </p>  <p>   <span class=\"style4\">填詞用韻宜諧俗</span>   <br />   ■沈約之韻，未必悉合聲律，而今詩人守之，如金科玉條。此無他，今之詩學李杜，   <br />   李杜學六朝，往往用沈韻，故相襲不能革也。若作填詞，自可通變。如朋字與蒸同押   <br />   ，打字與等同押。卦字、畫字，與怪壞同押，乃是鷢舌之病，豈可以為法耶。元人周   <br />   德清著中原音韻，一以中原之音為正，偉矣。然予觀宋人填詞，亦已有開先者。蓋真   <br />   見在人心目，有不約而同者。俗見之膠固，豈能瞇豪傑之目哉。試舉數詞於右。東坡   <br />   一斛珠云：   <br />   <strong>洛城春晚。垂楊亂掩紅樓半。小池輕浪紋如篆。燭下花前，曾醉離歌宴。    <br />    自惜風流雲雨散。關山有限情無限。待君重見尋芳伴。為說相思，目斷西樓燕。   </strong>   <br />   篆字沈韻在上韻，本屬鷢舌，坡特正之也。蔣捷元夕女冠子云：   <br />   <strong>蕙花香也。雪晴池館如畫。春風飛到，寶釵樓上，一片笙簫，琉璃光射。    <br />    而今燈謾掛。不是暗塵明月，那時元夜。況年來心懶意怯，羞與鬧蛾兒爭耍。   </strong>   <br />   <strong>江城人悄初更打。問繁華誰解，再向天公借。    <br />    剔殘紅灺，但夢裡隱隱，鈿車羅帕。吳箋銀粉砑。    <br />    待把舊家風景，寫成閒話。笑綠鬟鄰女，倚窗猶唱，夕陽西下。   </strong>   <br />   是駁正沈韻畫及掛話及打字之謬也。呂聖求惜分釵云：〔重簾下。微燈掛。背欄同說   <br />   春風話。〕用韻亦與蔣捷同意。晁叔用感皇恩云：   <br />   <strong>寒食不多時，牡丹初賣。小院重簾燕飛礙。昨宵風雨，尚有一分春在。    <br />    今朝猶自得，陰晴快。    <br />    熟睡起來，宿酲微帶。不惜羅襟搵眉黛。日長梳洗，看看花影移改。    <br />    笑拈雙杏子，連枝帶。   </strong>   <br />   此詞連用數韻，酌古斟今尤妙。國初高季迪石州慢云：   <br />   <strong>落了辛夷，風雨頓催，庭院瀟灑。春來長恁，樂章懶按，酒籌慵把。    <br />    辭鶯謝燕，十年夢斷青樓，情隨柳絮猶縈惹。難覓舊知音，把琴心重寫。    <br />    夭冶。憶曾攜手，鬥草欄邊，買花簾下。看轆轤低轉，鞦韆高打。    <br />    如今何處，總有團扇輕衫，與誰共走章台馬。回首暮山青，又離愁來也。   </strong>   <br />   諸公數詞可為用韻之式，不獨綺語之工而已。  </p>  <p>   <span class=\"style4\">燕    <a target=\"_blank\" href=\"http://140.111.1.40/yitic/frc/frc10592.htm\">●</a>鶯轉   </span>   <br />   ■禽經：〔燕以狂   <a target=\"_blank\" href=\"http://140.111.1.40/yitic/frc/frc10592.htm\">●</a>，鶯以喜轉。〕   <a target=\"_blank\" href=\"http://140.111.1.40/yitic/frc/frc10592.htm\">●</a>，視也。夏小正：〔來降燕乃睇。〕轉，曲名   <br />   ，鶯聲似歌曲，故曰轉。  </p>  <p>   <span class=\"style4\">哀曼</span>   <br />   ■晉鈕滔母孫氏箜篌賦曰：〔樂操則寒條反榮，哀曼則晨華朝滅。〕曼與慢通，亦曲   <br />   名，如石州慢、聲聲慢之類。  </p>  <p>   <span class=\"style4\">北曲</span>   <br />   ■南史蔡仲熊曰：〔五音本在中土，故氣韻調平。東南土氣偏詖，故不能感動木石。   <br />   〕斯誠公言也。近世北曲，雖皆鄭衛之音，然猶古者總章北里之韻，梨園教坊之調，   <br />   是可證也。近日多尚海鹽南曲，士夫稟心房之精，從婉變之習者，風靡如一。甚者北   <br />   土亦移而耽之。更數十年，北曲亦失傳矣。白樂天詩：〔吳越聲邪無法用，莫教偷入   <br />   管弦中。〕東坡詩：〔好把鶯黃記宮樣，莫教絃管作蠻聲。〕  </p>  <p>   <span class=\"style4\">歐蘇詞用選語</span>   <br />   ■歐陽公詞〔草薰風暖搖征轡〕，乃用江淹別賦〔閨中風暖，陌上草薰〕之語也。蘇   <br />   公詞〔照野瀰瀰淺浪，橫空曖曖微霄〕，乃用陶淵明〔山滌餘靄，宇曖微霄〕之語也   <br />   。填詞雖於文為末，而非自選詩樂府來，亦不能入妙。李易安詞〔清露晨流，新桐初   <br />   引〕，乃全用世說語。女流有此，在男子亦秦周之流也。  </p>  <p>   <span class=\"style4\">草薰</span>   <br />   ■佛經云：〔奇草芳花能逆風聞薰。〕江淹別賦〔閨中風暖，陌上草薰〕，正用佛經   <br />   語。六一詞云〔草薰風暖搖征轡〕，又用江淹語。今草堂詞改薰作芳，蓋未見文選者   <br />   也。弘明集：〔地芝候月，天華逆風。〕  </p>  <p>   <span class=\"style4\">南雲</span>   <br />   ■晏元獻公清商怨云：   <br />   <strong>關河愁思望處滿。漸素秋向晚。雁過南雲，行人回淚眼。    <br />    雙鸞衾裯悔展。夜又永，枕孤人遠。夢未成歸，梅花聞塞管。   </strong>   <br />   此詞誤入歐公集中。按詩話，或問晏同叔詞〔雁過南雲〕何所本，庚溪以江淹詩〔心   <br />   逐南雲去，身隨北雁來〕答之。不知陸機思親賦有〔指南雲以寄欽〕之句。陸雪九愍   <br />   云：〔眷南雲以興悲。〕南雲字，當是用陸公語也。   <span class=\"style6\">    <br />    案：此詞乃歐陽修作，見歐陽公近體樂府，庚溪詩話亦謂歐公作。   </span>  </p>  <p>   <span class=\"style4\">詞用晉帖語</span>   <br />   ■〔天氣殊未佳，汝定成行否。寒食近，且住為佳爾。〕此晉無名氏帖中語也。辛稼   <br />   軒融化作霜天曉角詞云：   <br />   <strong>吳頭楚尾聲。一棹人千里。休說舊愁新恨，長亭樹，今如此。    <br />    宦遊吾倦矣，玉人留我醉。明日落花寒食，得且住，為佳爾。   </strong>   <br />   晉人語本入妙，而詞又融化之如此，可謂珠璧相照矣。  </p>  <p>   <span class=\"style4\">屯雲</span>   <br />   ■中山王文木賦：〔奔雷屯雲，薄霧濃雰。〕皆形容木之文理也。杜詩〔屯雲對古城   <br />   〕，實用其字。李易安九日詞〔薄霧濃雰愁永晝〕，今俗本改雰作雲。  </p>  <p>   <span class=\"style4\">樂府用取月字</span>   <br />   ■子夜歌〔開窗取月光〕，又〔籠窗取涼風〕，妙在取字。  </p>  <p>   <span class=\"style4\">齊己詩</span>   <br />   ■僧齊己詩：〔重城不鎖夢，每夜自歸山。〕宋人小詞：〔金門不鎖夢，隨意繞天涯   <br />   。〕  </p>  <p>   <span class=\"style4\">歐詞石詩</span>   <br />   ■歐陽公詞：〔平蕪盡處是春山，行人更在春山外。〕石曼卿詩：〔水盡天不盡，人   <br />   在天盡頭。〕歐與石同時，且為文字友，其偶同乎，抑相取乎。  </p>  <p>   <span class=\"style4\">側寒</span>   <br />   ■呂聖求望海潮詞云：   <br />   <strong>側寒斜雨，微燈薄霧，匆匆過了元宵。簾影護風，盆池見日，青青柳葉柔條。    <br />    碧草皺裙腰。正晝長煙暖，蜂困鶯嬌。望處淒迷，半稿綠水浸斜橋。    <br />    孫郎病酒無聊。記烏絲醉語，碧玉風標。    <br />    新燕又雙，蘭心漸吐，佳期趁取花朝。心事轉迢迢。    <br />    但夢隨人遠，心與山遙。誤了芳音，小窗斜日到芭蕉。   </strong>   <br />   其用側寒字甚新。唐詩〔春寒側側掩重門〕，韓偓詩〔側側輕寒剪剪風〕，又無名氏   <br />   詞〔玉樓十二春寒側〕，與此〔側寒斜雨〕相襲用之，不知所出。大意，側，不正也   <br />   ，猶雲峭寒爾。聖求在宋人不甚著名，而詞甚工。如醉蓬萊、撲胡蝶近、惜分釵、薄   <br />   倖、選冠子、百宜嬌、荳葉黃、鼓笛慢，佳處不減秦少游。見予所集詞林萬選及填詞   <br />   選格。  </p>  <p>   <span class=\"style4\">聞笛詞</span>   <br />   ■南渡後，有題聞笛玉樓春詞於杭京者。其詞云：   <br />   <strong>玉樓十二春寒側。樓角暮寒吹玉笛。天津橋上舊曾聽，三十六宮秋草碧。    <br />    昭華人去無消息。江上青山空晚色。一聲落盡短亭花，無數行人歸未得。   </strong>   <br />   其詞悲感淒惻，在陳去非憶昔午橋之上，而不知名。或以為張子野，非也。子野卒於   <br />   南渡之前，何得云〔三十六宮秋草碧〕乎。  </p>  <p>   <span class=\"style4\">等身金</span>   <br />   ■宋賈黃中，幼日聰悟過人。父取書與其身相等，令誦之，謂之等身書。張子野歸朝   <br />   歡詞云：   <br />   <strong>聲轉轆轤聞露井。曉汲銀瓶牽素綆。    <br />    西園人語夜來風，叢英飄墜紅成逕，寶猊煙未冷。   </strong>   <br />   <strong>蓮台香燭殘痕凝。</strong>   <span class=\"style6\">音佞。</span>   <strong>等身金，誰能得意，買此好光景。    <br />    粉落輕妝紅玉瑩。月枕橫釵雲墜領。    <br />    有情無物不雙棲，文禽只合長交頸。晝長歡豈定。爭如翻做春宵永。    <br />    日曈曨，嬌柔懶起，簾押捲花影。   </strong>   <br />   此詞極工，全錄之。不觀賈黃中傳，知等身金為何語乎。  </p>  <p>   <span class=\"style4\">關山一點</span>   <br />   ■杜詩〔關山同一點〕，點字絕妙。東坡亦極愛之，作洞仙歌云：〔一點明月窮人。   <br />   〕用其語也。赤壁賦云〔山高月小〕，用其意也。今書坊本改點作照，語意索然。且   <br />   關山同一照，小兒亦能之，何必杜公也。幸草堂詩餘可證。  </p>  <p>   <span class=\"style4\">楊柳索春饒</span>   <br />   ■張小山小桃紅詞云：   <br />   <strong>一汀煙柳索春饒。添得楊花鬧。盼殺歸舟木蘭棹。水迢迢。    <br />    畫樓明月空相照。今番瘦了。多情知道。寬褪了翠裙腰。   </strong>   <br />   〔蔞蒿穿雪動，楊柳索春饒〕，山谷詩也。此詞用之。今刻本不知，改饒為愁，不惟   <br />   無韻，且無味矣。  </p>  <p>   <span class=\"style4\">秋盡江南葉未凋</span>   <br />   ■賀方回作太平時一詞，衍杜牧這詩也。其詞云：   <br />   <strong>秋盡江南葉未凋。晚雲高。青山隱隱水迢迢。接亭皋。    <br />    二十四橋明月夜，弭蘭橈。玉人何處教吹簫。可憐宵。   </strong>   <br />   按此則牧之本作〔葉未凋〕。今妄改作〔草木凋〕，與上下意不相接矣。幸有此可正   <br />   其誤。  </p>  <p>   <span class=\"style4\">玉船風動酒鱗紅</span>   <br />   ■何晉之小重山詞云：   <br />   <strong>綠樹啼鶯春正濃。枝頭青杏小，綠成叢。    <br />    玉船風動酒鱗紅。歌聲咽，相見幾時重。    <br />    車馬去匆匆。路遙芳草遠，恨無窮。    <br />    相思只在夢魂中。今宵月，偏照小樓東。   </strong>   <br />   臨邛高恥庵云：〔玉船風動酒鱗紅〕之句，譬如雲錦月鉤，造化之巧，非人琢也。此   <br />   等句在天地間有限。  </p>  <p>   <span class=\"style4\">泥人嬌</span>   <br />   ■俗謂柔言索物曰泥，乃計切，諺所謂軟纏也。杜子美詩：   <br />   〔忽忽窮愁泥殺人。〕元微之憶內詩：   <br />   〔顧我無衣搜盡篋，泥他沽酒拔金釵。〕杜牧之登九華樓詩：   <br />   〔為郡異鄉徒泥酒。〕皇甫非煙傳詩曰：   <br />   〔郎心應似琴心怨，脈脈春情更泥誰。〕楊乘詩：   <br />   〔晝泥琴聲夜泥書。〕元鄧文原贈妓詩：   <br />   〔銀燈影裡泥人嬌。〕柳耆卿辭：   <br />   〔泥歡邀寵最難禁。〕字又作   <a target=\"_blank\" href=\"http://140.111.1.40/yitic/frc/frc13057.htm\">●</a>，花間集顧敻詞：   <br />   〔黃鶯嬌轉   <a target=\"_blank\" href=\"http://140.111.1.40/yitic/frc/frc13057.htm\">●</a>芳妍。〕又   <br />   〔記得   <a target=\"_blank\" href=\"http://140.111.1.40/yitic/frc/frc13057.htm\">●</a>人微斂黛〕。字又作妮。王通叟詞：   <br />   〔十三妮子綠窗中。〕今山東人目婢曰小妮子，其語亦古矣。  </p>  <p>   <span class=\"style4\">凝音佞</span>   <br />   ■詩：〔膚如凝脂。〕凝音佞唐詩：〔日照凝紅香。〕白樂天詩：〔落絮無風凝不飛   <br />   。〕又：〔舞繁紅袖凝，歌切翠眉愁。〕又：〔舞急紅腰凝，歌遲翠黛低。〕徐幹臣   <br />   詞：〔重省，別時淚漬，羅巾猶凝。〕張子野詞：〔蓮台香燭殘痕凝。〕高賓王詞：   <br />   〔想蓴汀，水雲愁凝，閒蕙帳，猿鶴悲吟。〕柳耆卿詞：〔愛把歌喉當筵逞，遏天邊   <br />   ，亂雲愁凝。〕今多作平音，失之。音律亦不協也。  </p>  <p>   <span class=\"style4\">詞人用黦字</span>   <br />   ■黦，黑而有文也，字一作●（黑＋冤），於勿、於月二切。周處風土記：〔梅雨沾   <br />   衣服，皆敗黦。〕此字文人罕用，花間集韋莊及毛熙震詞中見之。韋莊應天長詞云：   <br />   <strong>別來半歲音書絕。一寸離腸千萬結。難相見，易相別。又見玉樓花似雪。    <br />    暗想思，無處說。惆悵夜來煙月。想得此時情更切。淚沾紅袖黦。   </strong>   <br />   毛熙震後庭花詞曰：   <br />   <strong>鶯啼燕語芳菲節。後庭花發。昔時歡宴歌聲揭。管弦清越。    <br />    自從陵谷追遊歇。畫梁塵黦。傷心一片如珪月。閒鎖宮闕。   </strong>   <br />   此二詞皆工，全錄之。  </p>  <p>   <span class=\"style4\">卷二</span>  </p>  <p>   <span class=\"style4\">真丹</span>   <br />   ■王半山和俞秀老禪思詞曰：   <br />   <strong>茫然不肯住林間。有處即追攀。將他死語圖度，怎得離真丹。    <br />    漿水價，匹如閒。也須還。何如直截，踢倒軍持，贏取溈山。   </strong>   <br />   此詞意勸秀老純歸於禪，住山不出遊也。真丹，即震旦也。軍持，取水瓶也，行腳之   <br />   具。踢倒軍持，勸其勿事行腳也。溈山和尚欲謀住山，曰：〔此山名骨山，和尚是肉   <br />   人，骨肉不相離。〕言人不當離山也。皆用佛書語。〔漿水價〕，〔也須還〕，則用   <br />   列子五漿先饋事。  </p>  <p>   <span class=\"style4\">金荃</span>   <br />   ■元好問詩：〔金荃怨曲蘭畹辭。〕金荃，溫飛卿詞名金荃集。   <span class=\"style6\">荃即蘭蓀也，音筌。</span>   <br />   蘭畹，唐人詞曲集名，與花間集出入，而中有杜牧之詞。  </p>  <p>   <span class=\"style4\">鞋襪稱兩</span>   <br />   ■高文惠妻與夫書曰：〔今奉織成襪一量，願著之，動與福並。〕量當作兩，詩〔葛   <br />   屨五兩〕是也。無名氏踏莎行詞末云：〔夜深著輛小鞋兒，靠著屏風立地。〕輛兩蓋   <br />   古今字也。小詞用毛詩字亦奇。  </p>  <p>   <span class=\"style4\">麝月</span>   <br />   ■蔡松年小詞：〔銀屏小語，私分麝月，春心一點。〕麝月，茶名，麝言香，月言圓   <br />   也。或說麝月是畫眉香煤，亦通。但下不得〔分〕字。又黨懷英茶詞：〔紅莎綠蒻春   <br />   風餅。趁梅驛，來雲嶺。〕金國明昌、大定時，文物已埒中國，而制茶之精如此。胡   <br />   雛亦風味也。非見元宵燈以為妖星下地之日比也。  </p>  <p>   <span class=\"style4\">檀色</span>   <br />   ■畫家七十二色，有檀色，淺赭所合，詞所謂〔檀畫荔枝紅〕也。而婦女暈眉色似之   <br />   。唐人詩詞多用，試舉其略。徐凝宮中曲云：   <br />   〔檀妝惟約數條霞。〕花間詞云：   <br />   〔背人勻檀注。〕又   <br />   〔鈿昏檀粉淚縱橫〕，又云：   <br />   〔臂留檀印齒痕香〕，又   <br />   〔斜分八字淺檀蛾〕是也。又云：   <br />   〔卓女燒春濃美，小檀霞。〕則言酒色似檀色。又云：   <br />   〔檀畫荔枝紅，金蔓蜻蜓軟。〕又   <br />   〔香檀細畫侵桃臉〕，又   <br />   〔淺眉微斂注檀輕〕，又   <br />   〔何處惱佳人，檀痕衣上新〕，又   <br />   〔修蛾慢臉。不語檀心一點。歌聲慢發開檀點，笑拈金靨〕，又   <br />   〔錦檀偏，翹髻重，翠雲欹〕，又   <br />   〔翠鈿檀注助容光〕，又   <br />   〔粉檀珠淚和〕。伊孟昌黃蜀葵詩：   <br />   〔檀點佳人噴異香。〕杜衍雨中荷花詩：   <br />   〔檀粉不勻香汗濕。〕則又指花色似檀色也。東坡梅詩：   <br />   <strong>鮫綃剪碎玉簪輕。檀暈妝成雪月明。肯伴老人春一醉，懸知欲落更多情。</strong>   <br />   唐宋婦女閨妝，面注檀痕，猶漢魏婦女之注玄的也。嵇含南方草木狀：〔蒟緣子，漬   <br />   以蜂蜜，點以燕檀。〕  </p>  <p>   <span class=\"style4\">黃額</span>   <br />   ■後周天元帝令宮人黃眉黑妝，其風流於後世。虞世基詠袁寶兒云：   <br />   〔學畫鴉黃半未成。〕此煬帝時事也，至唐猶然。駱賓王詩：   <br />   〔寫月圖黃罷，凌波拾翠通。〕又盧照鄰詩：   <br />   〔纖纖初月上鴉黃。〕   <br />   〔鴉黃粉白車中出。〕王翰詩：   <br />   〔中有一人金作面。〕裴慶餘詩：   <br />   〔滿額鵝黃金縷衣。〕溫庭筠詞：   <br />   〔小山重疊金明滅。〕又   <br />   〔蕊黃無限當山額〕，又   <br />   〔撲蕊添黃子，呵花滿翠鬟〕，又   <br />   〔臉上金霞細，眉間翠鈿深〕，牛嶠詞：   <br />   〔額黃侵膩髮，臂釧透紅紗。〕張泌詞：   <br />   〔蕊黃香畫帖金蟬。〕宋陳去非臘梅詩：   <br />   〔智瓊額黃且勿誇。眼明見此風前葩。〕智瓊，晉代魚山神女也。額黃事，不見所出   <br />   ，當時必有傳記。而黃妝實自智瓊始乎。今黃妝久廢，汴蜀妓女以金箔飛額上，亦其   <br />   遺意也。  </p>  <p>   <span class=\"style4\">靨飾</span>   <br />   ■說文：〔靨，頰輔也。〕洛神賦：〔明眸善睞，靨輔承權。〕自吳宮有獺髓補痕之   <br />   事，唐韋固妻少時為盜刃所刺，以翠掩之，女妝遂有靨飾。其字二音，一音琰，一音   <br />   葉。溫飛卿詞：   <br />   〔繡衫遮笑靨。煙草粘飛蝶。〕此音葉。又云：   <br />   〔粉心黃蕊花靨。黛眉山兩點。〕此音琰。花間詞：   <br />   〔淺笑含雙靨。〕又云：   <br />   〔翠靨眉心小。〕又   <br />   〔膩粉半粘金靨子，殘香猶暖繡熏籠〕，又   <br />   〔一雙笑靨嚬香蕊〕，又   <br />   〔濃蛾淡靨不勝情〕，又   <br />   〔笑靨嫩疑花拆，愁眉翠斂山橫〕。宋詞：   <br />   〔杏靨夭斜，梅鈿輕薄。〕又   <br />   〔小唇秀靨。團鳳眉心倩郎貼〕，則知此飾，五代宋初為盛。  </p>  <p>   <span class=\"style4\">花翹</span>   <br />   ■韋莊訴衷情詞云：   <br />   <strong>碧沼紅芳煙雨靜，倚蘭橈。重玉珮，交帶裊纖腰。    <br />    鴛夢隔星橋。迢迢。越羅香暗銷。墜花翹。   </strong>   <br />   按此詞在成都作也。蜀之妓女，至有花翹之飾，名曰翹兒花云。  </p>  <p>   <span class=\"style4\">眼重眉褪</span>   <br />   ■唐詞：〔眼重眉褪不勝春。〕李後主詞：〔多少淚，斷臉復橫頤。〕元樂府：〔眼   <br />   餘眉剩。〕皆祖唐詞之語。  </p>  <p>   <span class=\"style4\">角妓垂螺</span>   <br />   ■張子野減字木蘭花云：   <br />   <strong>垂螺近額。走上紅裀初趁拍。只恐驚飛。擬倩游絲惹住伊。    <br />    文鴛繡履。去似風流塵不起。舞徹梁州。頭上宮花顫未休。   </strong>   <br />   又晏小山詞云：   <br />   〔垂螺拂黛青樓女。〕又云：   <br />   〔雙螺未學同心綰，已佔歌名。月白風清。長倚昭華笛裡聲。〕又云：   <br />   〔紅窗碧玉新名舊，猶綰雙螺。一寸秋波。千斛明珠覺未多。〕垂螺、雙螺，蓋當時   <br />   角妓未破瓜時髮飾之名。今秦中妓及搬演旦色，猶有此制。  </p>  <p>   <span class=\"style4\">銀蒜</span>   <br />   ■歐陽六一仿玉台體詩：〔銀蒜鉤簾宛地垂。〕東坡哨遍詞：〔睡起畫堂，銀蒜押簾   <br />   ，珠幕雲垂地。〕蔣捷白紵詞：〔早是東風作惡。旋安排，一雙銀蒜鎮羅幕。〕銀蒜   <br />   ，蓋鑄銀為蒜形，以押簾也。宋元親王納妃，公主下降，皆有銀蒜簾押幾百雙。  </p>  <p>   <span class=\"style4\">鬧裝</span>   <br />   ■京師有鬧裝帶，其名始於唐。白樂天詩：〔貴主冠浮動，親王帶鬧裝。〕薛田詩：   <br />   〔九苞綰就佳人髻，三鬧裝成子弟韉。〕詞曲有〔角帶鬧黃綎〕，今作〔傲黃綎〕，   <br />   非也。  </p>  <p>   <span class=\"style4\">椒圖</span>   <br />   ■元人樂府：〔戶列八椒圖。〕又貝瓊未央瓦硯歌：〔長楊昨夜西風早。錦縵椒圖跡   <br />   如掃。〕竟不知椒圖為何物。近閱陸文量菽園雜記云：〔博物誌逸篇曰，龍生九子，   <br />   不成龍，各有所好，鴟吻   <a target=\"_blank\" href=\"http://140.111.1.40/yitin/frn/frn00157.htm\">●</a>蠟之類也。椒圖，其形似螺，性好閉，故立於門上，即詩   <br />   人所謂金鋪也。〕司馬溫公明妃曲云：〔宮門金環雙獸面。回首何時復來見。〕梁簡   <br />   文烏棲曲云：〔織成屏風金屈戌。〕李賀詩：〔屈戌銅鋪鎖阿甄。〕皆指此也。又按   <br />   屍子云：〔法螺蚌而閉戶。〕後漢書禮儀志：〔殷人以水德王，故以螺著門戶。〕則   <br />   椒圖之似螺形，其說信矣。  </p>  <p>   <span class=\"style4\">靺鞨</span>   <br />   ■靺鞨，國名，古肅慎地也。其地產寶石，大如巨栗，中國謂之靺鞨。文與可朱櫻歌   <br />   云：   <br />   <strong>金衣珍禽弄深樾。禁御朱櫻斑若纈。上幸離宮促薦新，籐籃寶籠貂璫髮。    <br />    凝霜作丸珠尚軟，油露成津蜜初割。君王午坐鼓猗蘭，翡翠一盤紅靺鞨。   </strong>   <br />   葛魯卿西江月詞云：   <br />   <strong>靺鞨斜紅帶柳，琉璃漲綠平橋。人間花月正新妖。不數江南蘇小。    <br />    恨寄飛花簌簌，情隨流水迢迢。鯉魚風送木蘭橈。回棹荒雞報曉。   </strong>   <br />   二公詩詞皆用靺鞨事，人罕知者，故詳疏之。  </p>  <p>   <span class=\"style4\">鞦韆旗</span>   <br />   ■陸放翁詩云：〔鞦韆旗下一春忙。〕歐陽公漁家傲云：〔隔牆遙見鞦韆侶。綠索紅   <br />   旗雙彩柱。〕李元膺鷓鴣天云：〔寂寞鞦韆兩繡旗。〕予嘗命畫工作寒食士女圖，鞦   <br />   韆架作兩繡旗，人多駭之。蓋未見三公之詩詞也。  </p>  <p>   <span class=\"style4\">三弦所始</span>   <br />   ■今之三弦，始於元時。小山詞云：〔三弦玉指，雙鉤草字，題贈玉娥兒。〕  </p>  <p>   <span class=\"style4\">十二樓十三樓十四樓</span>   <br />   ■漢書：〔五城十二樓，仙人居也。〕詩家多用之。東坡詞：〔遊人都上十三樓。不   <br />   羨竹西歌吹古揚州。〕用杜牧詩〔婷婷裊裊十三餘〕之句也。永樂中，晏振之金陵春   <br />   夕詞：〔花月春江十四樓。〕人多不知其事。蓋洪武中，建來賓、重譯、清江、石城   <br />   、鶴鳴、醉仙、樂民、集賢、謳歌、鼓腹、輕煙、淡粉、梅妍、柳翠十四樓於南京，   <br />   以處官妓。蓋時未禁縉紳用妓也。  </p>  <p>   <span class=\"style4\">五代僭主能詞</span>   <br />   ■五代僭偽十國之主，蜀之王衍、孟昶，南唐之李景、李煜，吳越之錢俶，皆能文，   <br />   而小詞尤工。如王衍之〔月明如水浸宮殿〕，元人用之為傳奇曲子。孟昶之洞仙歌，   <br />   東坡極稱之。錢俶〔金鳳欲飛遭掣搦。情脈脈。行即玉樓雲雨隔〕。為宋藝祖所賞，   <br />   惜不見其全篇。  </p>  <p>   <span class=\"style4\">花蕊夫人</span>   <br />   ■花蕊夫人，宮詞之外，尤工樂府。蜀亡入汴，書葭萌驛壁云：〔初離蜀道心將碎，   <br />   離恨綿綿。春日如年。馬上時時聞杜鵑。〕書未畢，為軍騎催行。後人續之云：〔三   <br />   千宮女皆花貌，妾最嬋娟。此去朝天。只恐君王寵愛偏。〕花蕊見宋祖，猶作〔更無   <br />   一個是男兒〕之詩，焉有隨昶行而書此敗節之語乎。續之者不惟虛空架橋，而詞之鄙   <br />   ，亦狗尾續貂矣。  </p>  <p>   <span class=\"style4\">女郎王麗真</span>   <br />   ■女郎王麗真，有詞名字字雙：   <br />   <strong>床頭錦衾斑復斑。架上朱衣殷復殷。空庭明月閒復閒。夜長路遠山復山。</strong>  </p>  <p>   <span class=\"style4\">李易安詞</span>   <br />   ■宋人中填詞，李易安亦稱冠絕。使在衣冠，當與秦七、黃九爭雄，不獨雄於閨閣也   <br />   。其詞名漱玉集，尋之未得。聲聲慢一詞，最為婉妙。其詞云：   <br />   <strong>尋尋覓覓，冷冷清清，淒淒慘慘慼慼。乍暖還寒時候，最難將息。    <br />    三杯兩盞淡酒，怎敵他、晚來風急。雁過也，正傷心，卻是舊時相識。    <br />    滿地黃花堆積。憔悴損，如今有誰堪摘。守著窗兒，獨自怎生得黑。    <br />    梧桐更兼細雨，到黃昏，點點滴滴。這次第，怎一個愁字了得。   </strong>   <br />   荃翁張端義貴耳集云：此詞首下十四個疊字，乃公孫大娘舞劍手。本朝非無能詞之士   <br />   ，未曾有下十四個疊字者。乃用文選諸賦格。〔守著窗兒，獨自怎生得黑。〕此黑字   <br />   不許第二人押。又〔梧桐更兼細雨，到黃昏點點滴滴〕，四疊字又無斧痕，婦人中有   <br />   此，殆間氣也。晚年自南渡後，懷京洛舊事，賦元宵永遇樂詞云：〔落日鎔金，暮雲   <br />   合璧。〕已自工致。至於〔染柳煙輕，吹梅笛怨，春意知幾許〕，氣象更好。後疊云   <br />   ：〔於今憔悴，風鬟霜鬢，怕見夜間出去。〕皆以尋常言語，度入音律。煉句精巧則   <br />   易，平淡入妙者難。山谷所謂以故為新，以俗為雅者，易安先得之矣。  </p>  <p>   <span class=\"style4\">辛稼軒用李易安詞語</span>   <br />   ■辛稼軒詞〔泛菊杯深，吹梅角暖〕，蓋用易安〔染柳煙輕，吹梅笛怨〕也。然稼軒   <br />   改數字更工，不妨襲用。不然豈盜狐白裘手邪。  </p>  <p>   <span class=\"style4\">朱淑真元夕詞</span>   <br />   ■朱淑真元夕生查子云：   <br />   <strong>去年元夜時，花市燈如晝。月上柳梢頭，人約黃昏後。    <br />    今年元夜時，月與燈依舊。不見去年人，淚濕春衫袖。   </strong>   <br />   詞則佳矣，豈良人家婦所宜邪。又其元夕詩云：   <br />   <strong>火樹銀花觸目紅。極天歌吹暖春風。新歡入手愁忙裡，舊事經心憶夢中。    <br />    但願暫成人繾綣，不妨長任月朦朧。賞燈那得工夫醉，未必明年此會同。   </strong>   <br />   與其詞意相合，則其行可知矣。   <span class=\"style6\">案：元夕詞乃歐陽修作，見廬陵集卷一百三十一。</span>  </p>  <p>   <span class=\"style4\">鍾離權</span>   <br />   ■仙家稱鍾離先生者，唐人鍾離權也，與呂巖同時。韓澗泉選唐詩絕句，卷末有鍾離   <br />   一首，可證也。近世俗人稱漢鍾離，蓋因杜子美元日詩，有〔近聞韋氏妹，遠在漢鍾   <br />   離〕。流傳之誤，遂傳會以鍾離權為漢將鍾離昧矣。可發一笑也。說神仙者，大率多   <br />   欺世誑愚，如世傳沁園春及解紅二詞為呂洞賓作。按沁園春詞，宋駙馬王晉卿初制此   <br />   腔。解紅兒，則五代和凝歌童，凝為制解紅一曲。初止五句，見陳氏樂書。後乃衍為   <br />   解紅兒慢。豈有呂洞賓在唐，預知其腔，而填為此曲乎。元俞琰又注沁園春。琰雖博   <br />   學，亦惑於長生之說，而隨俗爾。琰子仲溫序其父陰符經云，先君七十而逝。由此言   <br />   之，琰之篤意養生，壽止於此。世有村夫，目不識參同契一字，而年逾百歲，又何必   <br />   勞心於不可知之術哉。達人君子，可以意悟。  </p>  <p>   <span class=\"style4\">解紅</span>   <br />   ■曲名有解紅者，今俗傳為呂洞賓作，見物外清音，其名未曉。近閱和凝集，有解紅   <br />   歌云：〔百戲罷，五音清。解紅一曲新教成。兩個瑤池小仙子，此時奪卻柘枝名。〕   <br />   樂書云：〔優童解紅舞，衣紫緋繡襦，銀帶花鳳冠。〕蓋五代時人也。焉有呂洞賓在   <br />   唐世預填此腔邪。  </p>  <p>   <span class=\"style4\">白玉蟾武昌懷古</span>   <br />   ■白玉蟾武昌懷古詞云：   <br />   <strong>漢江北瀉，下長淮，洗盡胸中今古。樓櫓橫波征雁遠，誰見魚龍夜舞。    <br />    鸚鵡洲雲，鳳皇池月，付與沙頭鷺。功名何處。年年惟見春絮。    <br />    非不豪似周瑜，壯如黃祖，亦隨秋風度。野草閒花無限數。    <br />    渺在西山南浦。黃鶴樓人，赤烏年事，江漢庭前路。浮萍無據。水天幾度朝暮。   </strong>   <br />   此調雄壯，有意效坡仙乎。詞名念奴嬌，因坡公詞尾聲三字，遂名酹江月。又恰百字   <br />   ，又名百字令。玉蟾詞，他如   <br />   <strong>一葉飛何處，天地起西風。鱗鱗波上煙寒，水冷剪丹楓。</strong>   <br />   皆佳句。詠燕子有〔鞦韆節後初相見，祓禊人歸有所思〕，亦有思致，不愧詞人云。   <br />   <br />   <span class=\"style4\">邱長春梨花詞</span>   <br />   ■邱長春詠梨花無俗念云：   <br />   <strong>春遊浩蕩，是年年寒食，梨花時節。白錦無紋香爛熳，玉樹瓊苞堆雪。    <br />    靜夜沈沈，浮光靄靄，冷浸溶溶月。人間天上，爛銀霞照通徹。    <br />    渾似姑射真人，天姿靈秀，意氣殊高潔。萬蕊參差，誰信道，不與群芳同列。    <br />    浩氣清英，仙材卓犖，下土難分別。瑤台歸去，洞天方看清絕。   </strong>   <br />   長春，世之所謂仙人也，而詞之清拔如此。予嘗問好事者曰：〔神仙惜氣養真，何故   <br />   讀書史作詩詞。〕答曰：〔天上無不識字神仙。〕予因語吾黨曰：〔天上無不識字神   <br />   仙，世間寧有不讀書道學耶。今之講道者，束書不看，號曰忘言觀妙，豈不反為異端   <br />   所笑耶。〕  </p>  <p>   <span class=\"style4\">鬼仙詞</span>   <br />   ■   <strong>曉星明滅。白露點，秋風落葉。故址頹垣，冷煙衰草，前朝宮闕。    <br />    長安道上行客。依舊名深利切。改變容顏，銷磨今古，隴頭殘月。   </strong>   <br />   此五代新說載鬼仙詞也。非太白、長吉之流，豈能及此。  </p>  <p>   <span class=\"style4\">郝仙女廟詞</span>   <br />   ■博陵縣有郝仙女廟。仙女，魏青龍中人。年及笄，姿色姝麗。采蘋水中，蒼煙白霧   <br />   ，俄失所在。其母哀求水濱，願言一見。良久，異香襲人，隱約於波渚間。曰：〔兒   <br />   以靈契，托跡綃宮，陰主是水府。世緣已斷，毋用悲悒。而今而後，使鄉社田蠶歲宜   <br />   。有感而通，乃為吾驗。〕後人立廟焉。後有題喜遷鶯詞於壁云：   <br />   <strong>汀洲蘋滿。記翠籠采采，相將鄰媛。蒼渚煙生，金支光爛，人在霧綃鮫館。    <br />    小鬟頓成雲散。羅襪凌波，不見翠鸞遠。但清溪如鏡，野花留靨。    <br />    情睠。驚變現。身後神功，緣就吳蠶繭。    <br />    漢女菱歌，湘妃瑤瑟，春動倚雲層殿。    <br />    彤車載花一色，醉盡碧桃清宴。故山晚。歎流年一笑，人間飛電。   </strong>  </p>  <p>   <span class=\"style4\">鵲橋仙三詞</span>   <br />   ■齊東野語載鸞箕鵲橋仙詞詠七夕，以八煞為韻。其詞曰：   <br />   <strong>鸞輿初駕，牛車齊發。聽隱隱、鵲橋伊軋。    <br />    尤雲殢雨正歡濃，但只怕、來朝初八。    <br />    霞垂彩幔，月明銀蠟。更馥郁、香焚金鴨。    <br />    年年此際一相逢，未審是、甚時結煞。    <br />   </strong>方秋崖除夜小盡生日詞曰：   <strong>    <br />    今朝二十九，明朝初一。怎欠個秋崖生日。    <br />    客中情緒老天知，道這月不消三十。    <br />    春盤縷翠，春缸搖碧。便泥做、梅花消息。    <br />    雪邊試問是耶非，笑今夕不知何夕。   </strong>   <br />   近時東莞方彥卿後正月六日於俞君玉席上，擘糟蟹薦酒，壽其友人黃瑜，亦依此調。   <br />   其詞云：   <br />   <strong>草頭八足。一團大腹。持螯笑向俞君玉。花燈預賞為先生，生日是新正初六。    <br />    今宵過了，七人八谷。又七日天官賜福。福如東海壽如山，願歲歲春盤盈綠。   </strong>   <br />   瑜字廷美，香山人。其孫才伯佐，與予同官，嘗為予誦之。  </p>  <p>   <span class=\"style4\">衲子填詞</span>   <br />   ■唐宋衲子詩，盡有佳句，而填詞可傳者僅數首。其一報恩和尚漁家傲云：   <br />   <strong>此事楞嚴嘗布露。梅花雪月交光處。一笑寥寥空萬古。    <br />    風甌語。迥然銀漢橫天宇。    <br />    蝶夢南華方栩栩。斑斑誰跨豐干虎。而今忘卻來時路。    <br />    江山暮。天涯目送飛鴻去。   </strong>   <br />   其二壽涯禪師詠魚籃觀音云：   <br />   <strong>深願宏慈無縫罅。乘時走入眾生界。窈窕丰姿都沒賽。    <br />    提魚賣。堪笑馬郎來納敗。    <br />    清冷露濕金襴壞。茜裙不把珠瓔蓋。特地掀來呈捏怪。    <br />    牽人愛。還盡許多菩薩債。   </strong>  </p>  <p>   <span class=\"style4\">菩薩蠻</span>   <br />   ■   <strong>牡丹帶露真珠顆。佳人折向庭前過。含笑問檀郎。花強妾貌強。    <br />    檀郎故相惱。只道花枝好。一向發嬌嗔。碎挼花打人。   </strong>   <br />   此詞無名氏，唐宣宗嘗稱之，蓋又在花間之先也。  </p>  <p>   <span class=\"style4\">徐昌圖</span>   <br />   ■徐昌圖，唐人。冬景木蘭花一詞，縟麗可愛。今入草堂之選，然莫知其為唐人也。  </p>  <p>   <span class=\"style4\">小重山</span>   <br />   ■韋莊小重山前段，今本〔羅衣濕〕下，遺〔新搵舊啼痕〕五字。   <br />   <span class=\"style6\">胖丁註：紅袂有啼痕。</span>  </p>  <p>   <span class=\"style4\">牛嶠</span>   <br />   ■牛嶠，蜀之成都人，為孟蜀學士。其酒泉子云：   <br />   <strong>紫陌青門，三十六宮春色。御溝輦路暗相通。杏園風。咸陽沽酒寶釵空。    <br />    笑指未央歸去。插花走馬落殘紅。月明中。   </strong>   <br />   楊柳枝詞數首尤工，見樂府詩集。   <br />   <span class=\"style4\">日驀</span>   <br />   ■南史王晞詩：〔日驀當歸去，魚鳥見留連。〕俗本改驀為暮，淺矣。孟蜀牛嶠詞：   <br />   〔日驀天空波浪急〕，正用晞語。  </p>  <p>   <span class=\"style4\">孫光憲</span>   <br />   ■孫光憲，蜀之資州人。事荊南高氏，為從事，有文學名，著北夢瑣言。其詞見花間   <br />   集，〔一庭疏雨濕春愁〕，秀句也。   <br />   <span class=\"style4\">李珣</span>   <br />   ■李珣，蜀之梓州人。事王宗衍。浣溪沙詞有〔早為不逢巫峽夜，那堪虛度錦江春〕   <br />   之句。詞名瓊瑤集。其妹事王衍，為昭儀，亦有詞藻。有〔鴛鴦瓦上忽然聲〕詞一首   <br />   ，誤入花蕊夫人集。蓋一百一首本羨此首也。  </p>  <p>   <span class=\"style4\">毛文錫</span>   <br />   ■毛文錫、鹿虔扆、歐陽炯、韓琮、閻選，皆蜀人。事孟後主，有五鬼之號。俱工小   <br />   詞，並見花間集。此集久不傳。正德初，予得之於昭覺僧寺，乃孟氏宣華宮故址也。   <br />   後傳刻於南方云。  </p>  <p>   <span class=\"style4\">潘祐</span>   <br />   ■潘祐，南唐人。事後主，與徐鉉、湯悅、張泌，俱有文名。而祐好直諫。嘗應後主   <br />   令作小詞，有〔樓上春寒山四面。桃李不須誇爛熳。已失了東風一半〕。蓋諷其地漸   <br />   侵削也。可謂得諷諭之旨。  </p>  <p>   <span class=\"style4\">盧絳</span>   <br />   ■盧絳，南唐人。夢一人歌菩薩蠻云：   <br />   <strong>玉京人去秋蕭索。畫簷鵲起梧桐落。欹枕悄無言。月和清夢圓。    <br />    背燈惟暗泣。甚處砧聲急。眉黛小山攢。芭蕉生暮寒。   </strong>   <br />   其名不著，詞頗清潤，特錄之。  </p>  <p>   <span class=\"style4\">花深深</span>   <br />   ■草堂詞〔花深深〕，按玉林詞選，乃李嬰之作。今以為孫夫人，非也。   <br />   <span class=\"style4\">坊曲</span>   <br />   ■唐制妓女所居曰坊曲，北里志有南曲北曲，如今之南院北院也。宋陳敬叟詞：〔窈   <br />   窕青門紫曲。〕周美成詞：〔小曲幽坊月暗。〕又〔愔愔坊曲人家〕。近刻草堂詩餘   <br />   ，改作坊陌，非也。謝皋羽天地間集載孟鯁南京詩云：   <br />   <strong>愔愔坊曲傍深春。活活河流過雨渾。花鳥幾時充貢賦，牛羊今日上邱原。    <br />    猶傳柳七工詞翰，不見朱三有子孫。我亦前生梁楚士，獨持心事過夷門。   </strong>  </p>  <p>   <span class=\"style4\">簷花</span>   <br />   ■杜詩〔燈前細雨簷花落〕，注謂簷下之花，恐非。蓋謂簷前雨映燈花如花爾。後人   <br />   不知，或改作〔簷前細雨燈花落〕，則直致無味矣。宋人小詞多用簷花字，周美成云   <br />   ：〔浮萍破處，簷花簷影顛倒。〕又云：〔簷花紅雨照方塘。〕多不悉記。  </p>  <p>   <span class=\"style4\">十六字令</span>   <br />   ■周美成十六字令云：   <br />   <strong>眠。月影穿窗白玉錢。無人弄，移過枕函邊。</strong>   <br />   詞簡思深，佳詞也。其片玉集中不載，見天機餘錦。   <span class=\"style6\">案：此周晴川詞，見花草粹編卷    <br />    一，詞品誤作周邦彥詞。詞統、毛刻片玉詞補遺並承其誤。   </span>  </p>  <p>   <span class=\"style4\">應天長</span>   <br />   ■周美成寒食應天長詞：   <br />   <strong>條風布暖，霏霧弄晴，池塘遍滿春色。正是夜堂無月，沈沈暗寒食。</strong>   <br />   今本遺條風至正是二十字。  </p>  <p>   <span class=\"style4\">過秦樓</span>   <br />   ■周美成過秦樓首句是〔水浴清蟾〕，今刻本誤作〔涼浴。〕  </p>  <p>   <span class=\"style4\">李冠詞</span>   <br />   ■草堂詩餘〔朦朧澹月雲來去〕，齊人李冠之詞。今傳其詞，而隱其名矣。冠又有六   <br />   州歌頭，道劉項事，慷慨悲壯，今亦不傳。  </p>  <p>   <span class=\"style4\">魚游春水</span>   <br />   ■尾句：〔雲山萬重，寸心千里。〕今刻誤作〔雲山萬里〕，以前段〔鶯轉上林〕，   <br />   林字平聲例之可知。又注引李詩〔雲山萬重隔〕，為重字無疑。  </p>  <p>   <span class=\"style4\">春霽秋霽</span>   <br />   ■草堂詞選春霽、秋霽二首相連，皆胡浩然作也。格韻如一，尾句皆是〔有誰知得〕   <br />   ，而不知何等妄人，於秋霽下添入陳後主名。不知六朝焉知此等慢調。況其中有孤鶩   <br />   落霞語，乃襲用王勃之序。陳後主豈能預知勃文而倒用之邪。  </p>  <p>   <span class=\"style4\">岸草平沙</span>   <br />   ■草堂詞，柳梢青岸草平沙一首，僧仲殊作也。今刻本往往失其名，故特著之。宋人   <br />   小詞，僧徒惟二人最佳，覺范之作類山谷，仲殊之作似花間。祖可、如晦俱不及也。  </p>  <p>   <span class=\"style4\">周晉仙浪淘沙</span>   <br />   ■周晉仙，名文璞，宋淳熙間人。其字曰晉仙者，因名璞，義取郭璞，故曰晉仙也。   <br />   能詩詞，好奇怪。有灌口二郎歌，為時所稱，以為不減李賀。又題鍾山云：   <br />   <strong>往在秦淮問六朝。江頭只有女吹簫。昭陽太極無行路，幾歲鵝黃上柳條。</strong>   <br />   嘗云：花間集只有五字佳，〔絲雨濕流光〕，語意俱微妙。又有題酒家壁浪淘沙一詞   <br />   云：   <br />   <strong>還了酒家錢。便好安眠。大槐宮裡著貂蟬。行到江南知是夢，雪壓漁船。    <br />    磐薄古梅邊。也是前緣。鵝黃雪白又醒然。一事最奇君記取，明日新年。   </strong>   <br />   其詞飄逸似方外塵表。又因字晉仙，相傳以為仙也，誤矣。晉有徐仙民，唐有牛仙客   <br />   、王仙芝，豈皆仙乎。甚矣，人之好奇而不察也。然觀此則世之所傳仙跡，不幾類是   <br />   哉。  </p>  <p>   <span class=\"style4\">閒適之詞</span>   <br />   ■宋傳公謀水調歌頭曰：   <br />   <strong>草草三間屋，愛竹旋添栽。碧紗窗戶，眼前都是翠雲堆。    <br />    一月山翁高臥，踏雪水村清冷，木落遠山開。惟有平安竹，留得伴寒梅。    <br />    喚家童，開門看，有誰來。客來一笑清話，煮茗更傳杯。    <br />    有酒只愁無客，有客又愁無月，月下且徘徊。明日人間事，天自有安排。   </strong>   <br />   黃玉林酹江月云：   <br />   <strong>吾廬何有，有一灣蓮蕩，數間茅宇。斷塹疏籬聊補葺，那得粉牆朱戶。    <br />    禾黍西風，雞豚曉日，活脫田家趣。客來茶罷，自挑野菜同煮。    <br />    多少甲第連雲，十眉環座，人醉黃金塢。回首邯鄲春夢破，零落珠歌翠舞。    <br />    得似衰翁，蕭然陋巷，長作溪山主。紫芝可采，更尋巖谷深處。   </strong>   <br />   又劉靜修風中柳云：   <br />   <strong>我本漁樵，不是白駒過谷。對西山、悠然自足。北窗疏竹。    <br />    南窗叢菊。愛村居、數間茅屋。    <br />    風煙草屨，滿意一川平綠。問前溪、今朝酒熟。幽泉歌曲。    <br />    清泉琴築。欲歸來、故人留宿。   </strong>   <br />   並呂居仁〔東里先生家何在〕四詞，每獨行吟歌之，不惟有隱士出塵之想，兼如仙客   <br />   御風之遊矣。昔人謂〔詩情不似曲情多〕，信然。  </p>  <p>   <span class=\"style4\">驪山詞</span>   <br />   ■昔於臨潼驪山之溫湯，見石刻元人一詞曰：   <br />   <strong>三郎年少客，風流夢、繡嶺蠱瑤環。    <br />    漸浴酒發春，海棠睡暖，笑波生媚，荔子漿寒。    <br />    況此際、曲江人不見，偃月事無端。    <br />    羯鼓三聲，打開蜀道，霓裳一曲，舞破潼關。    <br />    馬嵬西去路，愁來無會處，但淚滿關山。    <br />    空有香囊遺恨，錦襪傳看。玉笛聲沈，樓頭月下，金釵信杳，天上人間。    <br />    幾度秋風渭水，落葉長安。   </strong>   <br />   再過之，石已磨為別刻矣。   <span class=\"style6\">案：此詞乃石刻金人詞，非元人詞。</span>  </p>  <p>   <span class=\"style4\">石次仲西湖詞</span>   <br />   ■石次仲西湖多麗一曲云：   <br />   <strong>晚山青。一川雲樹冥冥。正參差煙凝紫翠，斜陽畫出南屏，    <br />    館娃歸、吳台遊鹿，銅仙去、漢苑飛螢。    <br />    懷古情多，憑高望極，且將樽酒尉漂零。自湖上愛梅仙遠，鶴夢幾時醒。    <br />    空留在、六橋疏柳，孤嶼危亭。    <br />    待蘇堤、歌聲散盡，更須攜妓西泠。    <br />    藕花深、雨涼翡翠，菰浦軟、風弄蜻蜓。    <br />    澄碧生秋，鬧紅駐景，採菱新唱最堪聽。一片水天無際，漁火兩三星。    <br />    多情月，為人留照，未過前汀。   </strong>   <br />   次仲詞在宋未著名，而清奇宕麗如此。宋之填詞為一代獨藝，亦猶晉之字、唐之詩，   <br />   不必名家而皆奇也。然奇而不傳者何限，而傳者未必皆奇。如唐之胡曾，宋之杜默，   <br />   識者知笑之，而不能靳其傳。蓋亦有幸不幸乎。   <span class=\"style6\">案：此詞乃張翥作，見蛻崖詞。</span>  </p>  <p>   <span class=\"style4\">梅詞</span>   <br />   ■呂聖求東風第一枝詞云：   <br />   <strong>老樹渾苔，橫枝未葉，青春肯誤芳約。背陰未返冰魂，陽梢已含紅萼。    <br />    佳人寒怯，誰驚起，曉來梳掠。是月斜窗外棲禽，霜冷竹間幽鶴。    <br />    雲淡澹，粉痕漸薄。風細細、凍香又落。叩門喜伴金樽，倚欄怕聽畫角。    <br />    依稀夢裡，半面淺窺珠箔。甚時重寫鸞箋，去訪舊遊東閣。   </strong>   <br />   古今梅詞，以坡仙綠毛么鳳為第一，此亦在魁選矣。   <span class=\"style6\">案：此詞乃張翥作，見蛻崖詞。</span>  </p>  <p>   <span class=\"style4\">折紅梅</span>   <br />   ■宋人折紅梅詞云：   <br />   <strong>喜輕凘初綻，微和漸入，郊原時節。春消息、夜來陡覺，紅梅數枝爭發。    <br />    玉溪珍館，不似個、尋常標格。化工別與，一種風情，似勻點胭脂，染成香雪。    <br />    重吟細閱。比繁杏夭桃，品流終別。可惜彩雲易散，冷落謝池風月。    <br />    憑誰向說，三弄處、隴吟休咽。大家留取倚欄杆，聞有花堪折，勸君須折。   </strong>   <br />   此詞見杜安世集。中吳記聞又作吳應之，未知孰是。  </p>  <p>   <span class=\"style4\">洪覺范梅詞</span>   <br />   ■洪覺范詠梅點絳唇詞云：   <br />   <strong>流水泠泠，斷橋斜路梅枝亞。雪花飛下。渾似江南畫。    <br />    白璧青錢，欲買春無價。春歸也。風呼平野。一點香隨馬。   </strong>   <br />   梅詞如此清俊，亦僅有者，惜未入草堂之選。  </p>  <p>   <span class=\"style4\">曹元寵梅詞</span>   <br />   ■曹元寵梅詞：〔竹外一枝斜，想佳人天寒日暮。〕用東坡〔竹外一枝斜更好〕之句   <br />   也。徽宗時禁蘇學，元寵又近幸之臣，而暗用蘇甸，其所謂掩耳盜鈴者。噫，奸臣丑   <br />   正惡直，徒為勞爾。  </p>  <p>   <span class=\"style4\">李漢老</span>   <br />   ■李漢老名邴，號雲龕居士。父昭   <a target=\"_blank\" href=\"http://140.111.1.40/yitic/frc/frc07367.htm\">●</a>，元祐名士，東坡門生。漢老才學，世其家者也   <br />   。其漢宮春梅詞入選最佳。曹元寵梅詞：〔竹外一枝斜，想佳人天寒日暮。黃昏院落   <br />   ，無處著清香，風細細，雪融融，何況江頭路。〕甚工，而結句落韻殊不強人意，曹   <br />   蓋富於才而貧於學也。漢老詠美人寫字云：〔雲情散亂未成篇，花骨欹斜終帶軟。〕   <br />   亦新美可喜。  </p>  <p>   <span class=\"style4\">蔣捷一剪梅</span>   <br />   ■蔣捷一剪梅詞云：   <br />   <strong>一片春愁帶酒澆。江上舟搖。樓上簾招。    <br />    秋娘容與泰娘嬌。風又飄飄。雨又瀟瀟。    <br />    何日雲帆卸浦橋。銀字箏調。心字香燒。    <br />    流光容易把人拋。紅了櫻桃。綠了芭蕉。   </strong>   <br />   <span class=\"style6\">案：容一作渡，嬌一作橋，何日雨帆卸浦橋，一作何日歸家洗客袍。</span>   <br />   <br />   <span class=\"style4\">心字香</span>   <br />   ■詞家多用心字香，蔣捷詞云：〔銀字箏調。心字香燒。〕張於湖詞：〔心字夜香清   <br />   。〕晏小山詞：〔記得年時初見，兩重心字羅衣。〕范石湖驂鸞錄云：〔番禺人作心   <br />   字香，用素馨茉莉半開者，著淨器中。以沉香薄劈，層層相間，密封之。日一易，不   <br />   待花蔫。花過香成。〕所謂心字香者，以香末縈篆成心字也。心字羅衣，則謂心字香   <br />   熏之爾。或謂女人衣曲領如心字，又與此別。  </p>  <p>   <span class=\"style4\">招落梅魂</span>   <br />   ■蔣捷有效稼軒體招落梅魂水龍吟一首云：   <br />   <strong>醉兮瓊瀣浮觴些。招兮遣巫陽些。君勿去此，颶風將起，天微黃些。    <br />    野馬塵埃，污君楚楚，白霓裳些。駕空兮雲浪，茫洋東下，流君往他方些。    <br />    月滿兮方塘些。叫雲兮笛淒涼些。歸來兮為我，重倚蛟背，寒鱗蒼些。    <br />    俯視春紅浩然一笑，吐出香些。    <br />    翠禽兮弄晚，招君未至，我心傷些。   </strong>   <br />   共詞幽秀古艷，迥出纖冶穠華之外，可愛也。稼軒之詞曰醉翁操，並錄於此。   <br />   <strong>長松。之風。如公。肯予從。山中。人心與吾兮誰同。湛千里之江，上有楓。    <br />    噫，送子於東。望君之門兮九重。女無悅己，誰適為容。    <br />    不龜手藥，或一朝兮取封。昔與遊兮皆童。我獨窮兮今翁。    <br />    一魚兮一龍。勞心兮沖沖。噫，命與時逢。子取之食兮萬元鐘。   </strong>   <br />   小詞中離騷，僅見此二首也。   <span class=\"style6\">    <br />    案：蔣捷詞乃效稼軒水龍吟押些字，並非效稼軒之醉翁操。   </span>  </p>  <p>   <span class=\"style4\">柳枝詞</span>   <br />   ■唐人柳枝詞，劉禹錫、白樂天而下，凡數十首。予獨愛無名氏云：   <br />   <strong>萬里長江一帶開。岸邊楊柳是誰栽。錦帆落盡西風起，惆悵龍舟更不回。</strong>   <br />   此詞詠史詠物，兩極其妙。首句見隋開汴通江。次句〔是誰栽〕三字作問詞，尤含蓄   <br />   。不言煬帝，而譏弔之意在其中。末二句誰仰今古，悲感溢於言外。若情致則〔清江   <br />   一曲柳千條。十五年前舊板橋。曾與情人橋上別，更無消息到今朝〕。此詞小說以為   <br />   劉采春女周德華之作。又云劉禹錫，然劉集中不載也。柳詞當以二首為冠。  </p>  <p>   <span class=\"style4\">竹枝詞</span>   <br />   ■元楊廉夫竹枝詞，一時和者五十餘人，詩百十餘首。予獨愛徐延徽一首云：   <br />   <strong>盡說盧家好莫愁。不知天上有牽牛。剩拋萬斛燕脂水，瀉向銀河一色秋。</strong>  </p>  <p>   <span class=\"style4\">蓮詞第一</span>   <br />   ■歐陽公詠蓮花漁家傲云：   <br />   <strong>葉重如將青玉亞。花輕疑是紅綃掛。顏色清新香脫灑。    <br />    堪長價。牡丹怎得稱王者。    <br />    雨筆露箋吟彩畫。日壚風炭熏蘭麝。天與多情絲一把。    <br />    誰廝惹。千條萬縷縈心下。   </strong>   <br />   又云：   <br />   <strong>楚國纖腰元自瘦。文君膩臉誰描就。日夜鼓聲催箭漏。    <br />    昏復晝。紅顏豈得長如舊。    <br />    醉折嫩房紅芯嗅。天絲不斷清香透。卻倚小欄凝望久。   </strong>   <br />   <strong>風滿袖。西池月上人歸後。</strong>   <br />   前首工致，後首情思兩極，古今蓮詞第一也。  </p>  <p>   <span class=\"style4\">卷三</span>  </p>  <p>   <span class=\"style4\">蘇易簡</span>   <br />   ■蘇易簡，梓州人，宋太宗朝狀元。所著有文集及文房四譜行於世。宋世蜀之大魁，   <br />   自蘇始。其後閬州三人，簡州四人，夔州一人，終宋三百年得十六人，而陳氏、許氏   <br />   皆兄弟，可謂盛矣。蘇之詞，惟越江吟應制一首，見予所選百琲明珠。  </p>  <p>   <span class=\"style4\">韓范二公詞</span>   <br />   ■韓魏公點絳唇詞云：   <br />   <strong>病起懨懨，庭前花樹添憔悴。亂紅飄砌。滴盡真珠淚。    <br />    惆悵前春，誰向花前醉。愁無際。武陵凝睇。人遠波空翠。   </strong>   <br />   范文正公御街行云：   <br />   <strong>紛紛墜葉飄香砌。夜寂靜，寒聲碎。珍珠簾捲玉樓空，天澹銀河垂地。    <br />    年年今夜，月華如練，長是人千里。    <br />    愁腸已斷無由醉。酒未到，先成淚。殘燈明滅枕頭欹。諳盡孤眠滋味。    <br />    都來此事，眉間心上，無計相迴避。   </strong>   <br />   二公一時勳德重望，而詞亦情致如此。大抵人自情中生，焉能無情，但不過甚而已。   <br />   宋儒云：〔禪家有為絕欲之說者，欲之所以益熾也。道家有為忘情之說者，情之所以   <br />   益蕩也。聖賢但云寡慾養心，約情合中而已。〕予友朱良矩嘗云：〔天之風月，地之   <br />   花柳，與人之歌舞，無此不成三才。〕雖戲語亦有理也。  </p>  <p>   <span class=\"style4\">滿江紅</span>   <br />   ■范文正公謫睦州，過嚴陵釣台。會吳俗歲祀裡巫迎神，但歌滿江紅，有〔湘江好，   <br />   洲漠漠。波似染，山如削。繞嚴陵灘畔，鷺飛魚躍〕之句。公云：〔吾不善音律。〕   <br />   撰一絕送神曰：〔漢包六合綱英豪。一個冥鴻惜羽毛。世祖功臣三十六，雲台爭似釣   <br />   台高。〕吳俗至今歌之。   <span class=\"style6\">湘山野錄</span>  </p>  <p>   <span class=\"style4\">溫公詞</span>   <br />   ■世傳司馬溫公有席上所賦西江月詞云：   <br />   <strong>寶髻鬆鬆綰就，鉛華澹淡妝成。紅顏翠霧罩輕盈。飛絮游絲無定。    <br />    相見爭如不見，有情還似無情。笙歌散後酒微醒。深院月明人靜。   </strong>   <br />   仁和姜明叔云：〔此詞決非溫公作。宣和間，恥溫公獨為君子，作此誣之，不待識者   <br />   而後能辨也。〕  </p>  <p>   <span class=\"style4\">夏英公詞</span>   <br />   ■姚子敬嘗手選古今樂府一帙，以夏英公竦喜遷鶯宮詞為冠。其詞云：   <br />   <strong>霞散綺，月沉鉤。簾捲未央樓。夜涼河漢接天流。宮闕鎖清秋。    <br />    瑤階樹。金莖露。玉輦香和雲霧。三千珠翠擁宸遊。水殿按涼州。   </strong>   <br />   富艷精工，誠為絕唱。  </p>  <p>   <span class=\"style4\">林和靖</span>   <br />   ■林君復惜別長相思詞云：   <br />   <strong>吳山青。越山青。兩岸青山相送迎。誰知離別情。    <br />    君淚盈。妾淚盈。羅帶同心結未成。江頭潮已平。   </strong>   <br />   甚有情致。宋史謂其不娶，非也。林洪著山家清供，其中言先人和靖先生云云，即先   <br />   生之子也。蓋喪偶後，遂不娶爾。  </p>  <p>   <span class=\"style4\">康伯可詞</span>   <br />   ■康伯可西湖長相思詞云：   <br />   <strong>南高峰。北高峰。一片湖光煙靄中。春來愁殺儂。    <br />    郎意濃。妾意濃。油壁車輕郎馬驄。相逢九里松。   </strong>   <br />   蓋效和靖吳山青之調也。二詞可謂敵手。  </p>  <p>   <span class=\"style4\">東坡賀新郎詞</span>   <br />   ■東坡賀新郎詞〔乳燕飛華屋〕云云，後段〔石榴半吐紅巾蹙〕以下，皆詠榴。卜算   <br />   子〔缺月掛疏桐〕云云，〔縹緲孤鴻影〕以下，皆說鴻。別一格也。  </p>  <p>   <span class=\"style4\">東坡詠吹笛</span>   <br />   ■嶺南太守閭邱公顯致仕，居姑蘇，東坡每過必留連。坡嘗言，過姑蘇不遊虎邱，不   <br />   謁閭邱，乃二欠事。其重之如此。一日，出其後房佐酒，有懿卿者，善吹笛，坡作水   <br />   龍吟贈之，〔楚山修竹如雲〕是也。詞見草堂詩餘，而不知其事，故著之。  </p>  <p>   <span class=\"style4\">密雲龍</span>   <br />   ■密雲龍，茶名，極為甘馨。宋廖正一，字明略，晚登蘇東坡之門，公大奇之。時黃   <br />   、秦、晁、張號蘇門四學士，東坡待之厚。每來必令侍妾朝雲取密雲龍，家人以此知   <br />   之。一日，又命取密雲龍，家人謂是四學士，窺之，乃廖明略也。東坡詠茶行香子云   <br />   ：   <br />   <strong>綺席才終，歡意猶濃。酒闌時、高興無窮。共捧君賜，初拆臣封。    <br />    看分月餅，黃金縷，密雲龍。    <br />    斗贏一水，功敵千鍾。覺涼生、兩腋清風。暫留紅袖，少卻紗籠。    <br />    放笙歌散，庭館靜，略從容。   </strong>  </p>  <p>   <span class=\"style4\">瑞鷓鵠</span>   <br />   ■苕溪漁隱曰：〔唐初歌詞，多是五言詩，或七言詩，初無長短句。中葉以後至五代   <br />   ，漸變成長短句，及本朝則盡為此體。今所存者，止瑞鷓鴣、小秦王二闋，是七言八   <br />   句詩，並七言絕句詩而已。瑞鷓鴣猶依字易歌，若小秦王必須雜以虛聲，乃可歌爾。   <br />   〕其詞曰：   <br />   <strong>碧山影裡小紅旗。儂是江南踏浪兒。拍手又嘲山簡醉，齊聲爭唱浪婆詞。    <br />    西興渡口帆初落，漁浦山頭日未欹。儂送潮回歌底曲，樽前還唱使君詩。   </strong>   <br />   此瑞鷓鴣也。   <br />   <strong>濟南春好雪初晴。行到龍山馬足輕。使君莫忘霅溪女，時作陽關腸斷聲。</strong>   <br />   此小秦王也，皆東坡所作。  </p>  <p>   <span class=\"style4\">陳季常</span>   <br />   ■苕溪漁隱曰：東坡云：龍邱子自落之蜀，載二侍女，戎裝駿馬，至溪山佳處，輒留   <br />   數日，見者以為異人。後十年，築室黃岡之北，號靜庵居士。作臨江仙贈之云：   <br />   <strong>細馬遠馱雙侍女，青巾玉帶紅靴。溪山好處便為家。    <br />    誰知巴峽路，卻見洛城花。    <br />    面旋落英飛玉蕊，人間春日初斜。十年不見紫雲車。    <br />    龍邱新洞府，鉛鼎養丹砂。   </strong>   <br />   龍邱子即陳季常也。秦太虛寄之以詩，亦云：〔侍童雙擢玉，鬢髮光可照。駿馬錦障   <br />   泥，相隨窮海嶠。暮年更折節，學佛得心要。鬻馬放阿樊，幅巾對沉燎。〕故東坡作   <br />   詩戲之，有〔忽聞河東獅子吼，拄杖落手心茫然〕之句。觀此，則知季常載侍女以遠   <br />   遊，及暮年甘於枯寂，蓋有所制而然，亦可憫笑也哉。  </p>  <p>   <span class=\"style4\">六客詞</span>   <br />   ■東坡云：〔吾昔自杭移高密，與楊元素同舟，而陳令舉、張子野皆從予過李公擇於   <br />   湖，遂與劉孝叔俱至松江。夜半月出，置酒垂虹亭上。子野年八十五，以歌詞聞於天   <br />   下，作定風波令。其略云：『見說賢人聚吳分。試問。也應傍有老人星。』坐客歡甚   <br />   ，有醉倒者，此樂未嘗忘也。今七年爾，子野、孝叔、令舉，皆為異物。而松江橋亭   <br />   ，今歲七月九日，海風駕潮，平地丈餘，蕩盡無復孑遺矣。追思曩時，真一夢爾。〕   <br />   苕溪漁隱曰：〔吳興郡圃，今有六客亭，即公擇、子瞻、元素、子野、令舉、孝叔，   <br />   時公擇守吳興也。〕東坡又云：余昔與張子野、劉孝叔、李公擇、陳令舉、楊元素會   <br />   於吳興，時子野作六客詞，其卒章：〔盡道賢人聚吳分。試問。也應傍有老人星。〕   <br />   凡十五年，再過吳興，而五人皆已亡矣。時張仲謀與曹子方、劉景文、蘇伯固、張秉   <br />   道為坐客。仲謀請作後六客詞云：   <br />   <strong>月滿苕溪昭野堂。五星一老斗光芒。    <br />    十五年間真夢裡。何事。長庚對月獨淒涼。    <br />    綠鬢蒼顏同一醉。還是。六人吟笑水雲鄉。    <br />    賓主談鋒誰得似。看取。曹劉今對兩蘇張。   </strong>  </p>  <p>   <span class=\"style4\">東坡中秋詞</span>   <br />   ■古今詞話云：〔東坡在黃州，中秋夜，對月獨酌，作西江月詞云：   <br />   <strong>世事一場大夢，人生幾度新涼。夜來風葉已鳴廊。看取眉間鬢上。    <br />    酒賤常愁客少，月明多被雲妨。中秋誰與共孤光。把盞淒然北望   </strong>。   <br />   坡以讒言謫居黃州，鬱鬱不得志，凡賦詩綴詞，必寫其所懷。然一日不負朝廷，其懷   <br />   君之心，末句可見矣。〕苕溪漁隱曰：〔聚蘭集載此詞，注云寄子由。故後句云：『   <br />   中秋誰與共孤光，把酒淒然北望。』則兄弟之情見於句意之間矣。疑是倅錢塘時作。   <br />   子由時為濉陽幕客。〕若詞話所云，則非也。  </p>  <p>   <span class=\"style4\">晁次膺中秋詞</span>   <br />   ■苕溪漁隱曰：中秋詞自東坡水凋歌頭一出，餘詞盡廢。然其後亦豈無佳詞，如晁次   <br />   膺綠頭鴨一詞，殊清婉。但樽俎間歌喉，以其篇長憚唱，故湮沒無聞焉。其詞云：   <br />   <strong>晚雲收，淡天一片琉璃。爛銀盤來從海底，皓色千里澄暉。    <br />    瑩無塵、素娥淡佇，淨可數、丹桂參差。    <br />    玉露初零，金風未凜，一年無似此佳時。    <br />    露坐久、疏螢時度，烏鵲正南飛。瑤台冷，欄杆憑暖，欲下遲遲。    <br />    念佳人，音塵隔後，對此應解相思。    <br />    最關情、漏聲正永，暗斷腸、花影潛移。    <br />    料得來宵，清光未減，陰晴天氣又爭知。    <br />    共凝戀，如今別後，還是隔年期，人縱健，清樽素月，長願相隨。   </strong>  </p>  <p>   <span class=\"style4\">蘇養直</span>   <br />   ■蘇養直名伯固，與東坡為同族，坡集中有送伯固兄詩是也。詩有清江曲，〔屬玉雙   <br />   飛水滿塘〕，當時盛傳。詞亦佳，〔醉眠小塢黃茅店，夢倚高城赤葉樓〕，鷓鴣天之   <br />   佳句也。  </p>  <p>   <span class=\"style4\">蘇叔黨詞</span>   <br />   ■叔黨名過，東坡少子。草堂詞所載點絳唇二首，〔高柳蟬嘶〕及〔新月娟娟〕，皆   <br />   叔黨作也。是時方禁坡文，故隱其名。相傳之久，遂或以為汪彥章，非也。  </p>  <p>   <span class=\"style4\">程正伯</span>   <br />   ■程正伯，號書舟，眉山人，東坡之中表也。其酷相思詞云：   <br />   <strong>月掛霜林寒欲墜。正門外，催人起。奈別離、如今真個是。    <br />    欲住也，無留計。欲去也，來無計。    <br />    馬上離情衣上淚，各自供憔悴。問江路梅花開也未。    <br />    春到也，須頻寄。人到也，須頻寄。   </strong>   <br />   其四代好、折紅英，皆佳。見本集。   <br />   <span class=\"style6\">案：程正伯非東坡之中表。正伯蓋與王季平同時，季平有書舟詞序作於紹熙五年甲寅    <br />    。   </span>  </p>  <p>   <span class=\"style4\">李邦直</span>   <br />   ■李邦直與東坡同時人，小詞有：   <br />   <strong>楊花落。燕子橫穿朱閣。苦恨春醪如水薄。閒愁無處著。    <br />    綠野帶紅山落角。桃杏參差殘萼。歷歷危檣沙外泊，東風晚來惡。   </strong>   <br />   為坡所稱。  </p>  <p>   <span class=\"style4\">柳詞為東坡所賞</span>   <br />   ■東坡云：〔人皆言柳耆卿詞俗，如『霜風淒緊，關河冷落，殘照當樓』，唐人佳處   <br />   不過如此。〕按其全篇云：   <br />   <strong>對瀟瀟暮雨灑江天，一番洗清秋。漸霜風淒緊，關河冷落，殘照當樓。    <br />    是處紅衰綠減，冉冉物華休。惟有長江水，無語東流。    <br />    不忍登高臨遠，望故鄉渺渺，歸思悠悠。歎年來蹤跡，何事苦淹留。    <br />    想佳人妝樓凝望，誤幾回、天際識歸舟。爭知我、倚欄杆處，正恁凝眸。   </strong>   <br />   蓋八聲甘州也。草堂詩餘不選此，而選其如〔願奶奶蘭心蕙性〕之鄙俗，及〔以文會   <br />   友〕、〔寡信輕諾〕之酸文，不知何見也。  </p>  <p>   <span class=\"style4\">木蘭花慢</span>   <br />   ■木蘭花慢，柳耆卿清明詞，得音調之正。蓋傾城、盈盈、歡情，於第二字中有韻。   <br />   近見吳彥高中秋詞，亦不失此體，餘人皆不能。然元遺山集中凡九首，內五首兩處用   <br />   韻，亦未為全知者。今載二詞於後。柳詞云：   <br />   <strong>拆桐花爛熳，乍疏雨，洗清明。正艷杏燒林，湘桃繡野，芳景如屏。    <br />    傾城。盡尋勝去，驟雕鞍、紺幰出郊坰。風暖繁弦脆管，萬家齊奏新聲。    <br />    盈盈。鬥草踏青。人艷冶，遞逢迎。向路傍，往往遺簪墮珥，珠翠縱橫。    <br />    歡情。對佳麗地，任金罍罄竭玉山傾。拚卻明朝永日，畫堂一枕春酲。   </strong>   <br />   吳詞云：   <br />   <strong>敞千門萬戶，瞰蒼海，爛銀盤。對沆瀣樓高，儲胥雁過，墜露生寒。    <br />    欄杆。眺河漢外，送浮雲、盡出眾星乾。丹桂霓裳縹緲，似聞雜佩珊珊。    <br />    長安。底處高城，人不見，路漫漫。歎舊日心情，如今容鬢，瘦沈愁潘。    <br />    幽歡。縱容易得，數佳期，動是隔年看。歸去江湖一葉，浩然對景垂竿。   </strong>   <br />   然吳詞後段起句，又異常體，柳為正。  </p>  <p>   <span class=\"style4\">潘逍遙</span>   <br />   ■潘閬，字逍遙，其人狂逸不檢，而詩句往往有出塵之語。詞曲亦佳，有憶西湖虞美   <br />   人一闋云：   <br />   <strong>長憶西湖湖水上。</strong>   <span class=\"style6\">案：逍遙詞無湖水上三字。</span>   <strong>盡日憑欄樓上望。    <br />    三三兩兩釣魚舟。島嶼正清秋。    <br />    笛聲依約蘆花裡。白鳥成行忽飛起，別來閒想整綸竿。思入水雲寒。    <br />    此詞一時盛傳。東坡公愛之，書於玉堂屏風。   </strong>   <span class=\"style6\">    <br />    案：此乃酒泉子，楊慎誤此為虞美人。   </span>  </p>  <p>   <span class=\"style4\">斜陽暮</span>   <br />   ■秦少游踏莎行〔杜鵑聲裡斜陽暮〕，極為東坡所賞。而後人病其斜陽暮，似重複，   <br />   非也。見斜陽而知日暮，非復也。猶韋應物詩〔須臾風暖朝日暾〕，既曰朝日，又曰   <br />   暾，當亦為宋人所譏矣。此非知詩者。古詩〔明月皎夜光〕，明，皎，光，非復乎。   <br />   李商隱詩：〔日向花間留返照。〕皆然。又唐詩〔青山萬里一孤舟〕，又〔滄溟千萬   <br />   里，日夜一孤舟〕，宋人亦言〔一孤舟〕為復，而唐人累用之，不以為復也。  </p>  <p>   <span class=\"style4\">秦少游贈樓東玉</span>   <br />   ■秦少游水龍吟，贈營妓樓東玉者，其中〔小樓連苑〕及換頭〔玉珮丁東〕隱樓東玉   <br />   三字。又贈陶心兒，〔一鉤殘月帶三星〕，亦隱心字。山谷贈妓詞〔你共人女邊著子   <br />   ，爭知我門裡添心〕，亦隱〔好悶〕二字云。  </p>  <p>   <span class=\"style4\">鶯花亭</span>   <br />   ■秦少游謫處州日，作千秋歲詞，有〔花影亂，鶯聲碎〕之句，後人慕之，建鶯花亭   <br />   。陸放翁有詩云：   <br />   <strong>沙上春風柳十圍。綠陰依舊語黃鸝。故應留與行人恨，不見秦郎半醉時。</strong>  </p>  <p>   <span class=\"style4\">少游嶺南詞</span>   <br />   ■少游謫籐州，一日醉野人家。有詞云：   <br />   <strong>喚起一聲人悄。衾冷夢寒窗曉。瘴雨過，海棠開，春色又添多少。    <br />    社甕釀成微笑。半缺椰瓢共舀。覺傾倒，急投床，醉鄉廣大人間小。   </strong>   <br />   此詞本集不收，見於地誌。而修一統志者不識舀字，妄改可笑，聊著之。  </p>  <p>   <span class=\"style4\">滿庭芳</span>   <br />   ■秦少游滿庭芳〔晚色雲開〕，今本誤作〔晚兔雲開〕，不通。維揚張綖刻詩餘圖譜   <br />   ，以意改〔兔〕作〔見〕，亦非。按花庵詞選作〔晚色雲開〕，當從之。  </p>  <p>   <span class=\"style4\">明珠濺雨</span>   <br />   ■秦淮海望海潮詞云：〔紋錦制帆，明珠濺雨，寧論爵馬魚龍。〕按隋遺錄，煬帝命   <br />   宮女灑明珠於龍舟上，以擬雨雹之聲，此詞所謂〔明珠濺雨〕也。  </p>  <p>   <span class=\"style4\">天粘衰草</span>   <br />   ■秦少游滿庭芳〔山抹微雲，天粘衰草〕，今本改粘作連，非也。韓文〔洞庭汗漫，   <br />   粘天無壁〕。張祜詩〔草色粘天鶗鷢恨〕。山谷詩〔遠水粘天吞釣舟〕。邵博詩〔老   <br />   灘聲殷地，平浪勢粘天〕。趙文升詞〔玉關芳草粘天碧〕。嚴次山詞〔粘雲江影傷千   <br />   古〕。葉夢得詞〔浪粘天、蒲桃漲綠〕。劉行簡詞〔山翠欲粘天〕。劉叔安詞〔暮煙   <br />   細草粘天遠〕。粘字極工，且有出處。又見避暑錄話可證。若作連天，是小兒之語也   <br />   。  </p>  <p>   <span class=\"style4\">山抹微雲女婿</span>   <br />   ■范元實，范祖禹之子，秦少游婿也。學詩於山谷，作詩眼一書。為人凝重，嘗在歌   <br />   舞之席，終日不言。妓有問之曰：〔公亦解詞曲否。〕笑答曰：〔吾乃山抹微雲女婿   <br />   也。〕可見當時盛唱此詞，草堂詩餘亦有范元實詞。  </p>  <p>   <span class=\"style4\">晴鴿試鈴</span>   <br />   ■張子野滿江紅〔晴鴿試鈴風力軟，雛鶯弄舌春寒薄〕，清新自來無人道。  </p>  <p>   <span class=\"style4\">初寮詞</span>   <br />   ■王初寮，字安中，名履道，初為東坡門下士，詩文頗得膏腴。其詞有〔椽燭垂珠清   <br />   漏長，遲留春筍緩催觴〕之句。又〔天與麟符行樂分。緩帶輕裘，雅宴催雲鬢。翠霧   <br />   縈紆銷篆印。箏聲恰度秋鴻陣。〕為時所稱。其後附蔡京，遂叛東坡，其人不足道也   <br />   。  </p>  <p>   <span class=\"style4\">王元澤</span>   <br />   ■王雱，字元澤，半山之子。或議其不能作小詞，乃援筆作倦尋芳詞一首，草堂詞所   <br />   載〔露晞向曉〕是也。自此絕不作。  </p>  <p>   <span class=\"style4\">宋子京</span>   <br />   ■宋子京小詞，有〔春睡騰騰，困入嬌波慢。隱隱枕痕留一線。膩雲斜溜釵頭燕〕。   <br />   分明寫出春睡美人也。  </p>  <p>   <span class=\"style4\">韓子蒼</span>   <br />   ■韓駒，字子蒼，蜀之仙井人，今井研縣也。其中秋念奴嬌〔海天向晚〕一首亞於東   <br />   坡之作，草堂已選。雪詞昭君怨云：   <br />   <strong>昨日樵村漁浦。今日瓊川銀渚。山色捲簾看。老峰巒。    <br />    錦帳美人貪睡。不覺天花剪水。驚問是楊花。是蘆花。   </strong>   <br />   <span class=\"style6\">案：雪詞昭君怨為完顏亮作。</span>  </p>  <p>   <span class=\"style4\">俞秀老弄水亭詞</span>   <br />   ■俞紫芝秀老，弟澹清老，名字見王介甫、黃魯直集中。詩詞傳世雖少，亦間見文鑒   <br />   等篇。葉石林詩話誤以為揚州人。魯直答清老寒夜三詩，其一引牧羊金華山黃初平事   <br />   言之，蓋黃上世亦出金華也。近覽清溪圖，有秀老手題臨江仙詞一闋，後書俞紫芝。   <br />   此詞世少知之，錄於後。   <br />   <strong>弄水亭前千萬景，登臨不忍空回。水輕墨澹寫蓬萊。莫教世眼，容易洗塵埃。    <br />    收去雨昏都不見，展時還似雲開。先生高趣更多才。人人盡道，小杜卻重來。   </strong>  </p>  <p>   <span class=\"style4\">孫巨源</span>   <br />   ■孫洙字巨源，嘗注杜詩。注中洙曰是也。元豐間，為翰林學士，與李端願太尉往來   <br />   尤數。會一日鎖院，宣召者至其家，則出。十餘輩蹤跡得之於李氏。時李新納妾，能   <br />   琵琶，公飲不肯去，而迫於宣命。入院幾二鼓矣，草三制罷，作此詞。遲明遣示李。   <br />   其詞云：   <br />   <strong>樓頭尚有三通鼓。何須抵死催人去。上馬苦匆匆。琵琶曲未終。    <br />    回頭凝望處。那更廉纖雨。漫道玉為堂。玉堂今夜長。   </strong>   <br />   或傳以為孫覿，非也。  </p>  <p>   <span class=\"style4\">陳後山</span>   <br />   ■陳後山為人極清苦，詩文皆高古，而詞特纖艷。如一落索換頭云：〔一顧教人微俏   <br />   ，那堪親見。不辭紫袖拂清塵，也要識春風面。〕又有席上贈妓詞云：〔不愁歌裡斷   <br />   人腸，只怕有腸無處斷。〕所謂彼亦直寄焉，以為不知己者詬厲也。  </p>  <p>   <span class=\"style4\">雙魚洗</span>   <br />   ■張仲宗夜遊宮詞云：   <br />   <strong>半吐寒梅未拆。雙魚洗、冰凘初結。戶外明簾風任揭。    <br />    擁紅壚，灑窗間，惟稷雪。    <br />    此日去年時節。這心事有人歡悅。斗帳重熏鴛被疊。    <br />    酒微醺，管燈花，今夜別。   </strong>   <br />   雙魚洗，盥手之器，見博古圖。稷雪，霰也，形如米粒，能穿瓦透窗，見毛詩疏。  </p>  <p>   <span class=\"style4\">石州慢</span>   <br />   ■張仲宗石州慢：〔寒水依痕，春意漸回，沙際煙闊。〕為一句。今刻本於沙際之下   <br />   截為一句，非也。下文〔煙闊溪柳〕，成何語乎。  </p>  <p>   <span class=\"style4\">張仲宗詞用唐詩語</span>   <br />   ■張仲宗，號蘆川，填詞最工。其踏莎行云：   <br />   <strong>芳草平沙，斜陽遠樹。無情桃葉江頭渡。醉來扶上木蘭舟，將愁不去將人去。    <br />    薄劣東風，夭斜落絮。明朝重覓吹笙路。碧雲香雨小樓空，春光已到銷魂處。   </strong>   <br />   唐李端詩：   <br />   <strong>江上晴樓翠靄間。滿欄春水滿窗山。青楓綠草將愁去，遠入吳雲暝不還。</strong>   <br />   此詞〔將愁不去將人去〕一句，反用之。夭斜音歪斜，白樂天詩：〔錢塘蘇小小，人   <br />   道最夭斜。〕自註：夭音歪。若不知其出處，不見其工。詞雖一小技，然非胸中有萬   <br />   卷，下筆無一塵，亦不能臻其妙也。   <span class=\"style6\">案：此詞乃張翥作，見蛻崖詞。</span>  </p>  <p>   <span class=\"style4\">張仲宗送胡澹庵詞</span>   <br />   ■張仲宗送胡澹庵赴貶所賀新郎一闋云：   <br />   <strong>夢繞神州路。恨西風，連營畫角，故宮禾黍。    <br />    底事崑崙傾砥柱。九地黃流亂注。聚萬落千村狐兔。    <br />    天意從來高難問，況人情易老悲難訴。更南浦，送君去。    <br />    涼生岸柳催殘暑。耿斜河、疏星澹月，淡雲微度。    <br />    萬里江山知何處。回首對床夜雨。雁不到、書成誰與。    <br />    目盡青天懷今古。肯兒曹恩怨相爾汝。舉太白，聽金縷。   </strong>   <br />   秦檜知之，亦與作詩王庭珪同貶責。此詞雖不工，亦當傳，況工致悲憤如此，宜表出   <br />   之。  </p>  <p>   <span class=\"style4\">張仲宗</span>   <br />   ■張仲宗，三山人，以送胡澹庵及寄李綱詞得罪，忠義流也。其詞最工，草堂詩餘選   <br />   其春水連天及捲珠箔二首，膾炙人口。他如〔簾旌翠波颯，窗影殘紅一線〕及〔溪邊   <br />   雪靄藏雲樹，小艇風斜沙嘴路〕，皆秀句也。詞中多以否呼為府，與主舞字同押，蓋   <br />   閩音也。如林外以鎖為掃，俞克成以我為襖，與好同押，皆鷢舌之音，可刪不可取也   <br />   。曹元寵亦以否呼為府。  </p>  <p>   <span class=\"style4\">林外</span>   <br />   ■林外字豈塵，有洞仙歌，書於垂虹橋。作道裝，不告姓名，飲醉而去。人疑為呂洞   <br />   賓，傳入宮中。孝宗笑曰：〔雲屋洞天無鎖。〕鎖與老協韻，則鎖音掃，乃閩音也。   <br />   偵問之，果閩人林外也。此詞亦不工，不當入選。  </p>  <p>   <span class=\"style4\">韓世忠詞</span>   <br />   ■韓世忠以元樞就第，絕口不言兵。杜門謝卻酬酢，時乘小騾放浪西湖泉石間。一日   <br />   至香林園，蘇仲虎尚書方宴客，王徑造之。賓主歡甚，盡醉而歸。明日王餉以羊羔，   <br />   且手書二詞以遺之。臨江仙云：   <br />   <strong>冬日青山瀟灑靜，春來山暖花濃。少年衰老與花同。    <br />    世間名利客，富貴與貧窮。    <br />    榮華不是長生藥，清閒不是死門風。勸君識取主人翁。    <br />    單方只一味，盡在不言中。   </strong>   <br />   南鄉子云：   <br />   <strong>人有幾多般。富貴榮華總是閒。自古英雄都是夢，為官。寶玉妻兒宿業纏。    <br />    年事已衰殘，鬚鬢蒼蒼骨髓乾。不道山林多好處，貪歡。只恐癡迷誤了賢。   </strong>   <br />   王生長兵間，未嘗知書，晚歲忽若有悟，能作字及小詞，皆有意趣。信乎非常之才也   <br />   。  </p>  <p>   <span class=\"style4\">卷四</span>  </p>  <p>   <span class=\"style4\">趙元鎮</span>   <br />   ■趙鼎，字元鎮，宋中興名相。小詞婉媚，不減花間、蘭畹。〔慘結秋陰〕一首，世   <br />   皆傳誦之矣。點絳唇一道云：   <br />   <strong>香冷金猊，夢迴鴛帳餘香嫩。更無人問。一枕江南恨。    <br />    消瘦休文，頓覺春衫褪。清明近。杏花吹盡。薄暮寒成陣。   </strong>  </p>  <p>   <span class=\"style4\">賀方回</span>   <br />   ■賀方回浣溪沙云：   <br />   <strong>鶩外紅銷一縷霞。淡黃楊柳帶棲鴉。玉人和月折梅花。    <br />    笑捻粉香歸繡戶，半垂羅幕護窗紗。東風寒似夜來些。   </strong>   <br />   此詞句句綺麗，字字清新，當時賞之，以為花間、蘭畹不及，信然。近見玉林詞選，   <br />   首句二字作樓角，非也。樓角與鶩外，相去何啻天壤。  </p>  <p>   <span class=\"style4\">孫浩然</span>   <br />   ■   <strong>一帶江山如畫。風物向秋瀟灑。水浸碧天何處斷，霽色冷光相射。    <br />    蓼嶼荻花洲，掩映竹籬茅舍。    <br />    雲際客帆高掛。煙外酒旗底亞。多少六朝興廢事，盡入漁樵閒話。    <br />    悵望倚層樓，寒日無言西下。   </strong>   <br />   此孫浩然離亭宴詞也，悲壯可傳。  </p>  <p>   <span class=\"style4\">查荎透碧霄</span>   <br />   ■   <strong>艤蘭舟。十分端是載離愁。練波送遠，屏山遮斷，此去難留。    <br />    相從爭奈，心期久要，屢變霜秋。歎人生、杳似萍浮。    <br />    又翻成輕別，都將深恨，付與東流。    <br />    想斜陽影裡，寒煙明處，雙槳去悠悠。    <br />    愛渚梅幽香動，須採掇，倩纖柔。艷歌粲發，誰傳餘韻，來說仙遊。    <br />    念故人留此遐州。但春風老去，秋月圓時，獨倚江樓。   </strong>   <br />   此查荎透碧霄詞也，所謂一不為少。  </p>  <p>   <span class=\"style4\">陳子高</span>   <br />   ■陳子高，名克，天台人。有赤城詞一卷，甚工致流麗。草堂詞〔愁脈脈〕一篇，子   <br />   高詞也，今刻失其名。  </p>  <p>   <span class=\"style4\">陳去非</span>   <br />   ■陳去非，蜀之青神人，陳季常之孫也，徙居河南。宋南渡後，又居建業。詩為高宗   <br />   所眷注，而詞亦佳。語意超絕，筆力排奡，識者謂其可摩坡仙之壘，非溢美云。草堂   <br />   詞惟載憶昔午橋一首。其閩中漁家傲云：   <br />   <strong>今日山頭雲欲舉。青蛟翠鳳移時舞。行到石橋聞細雨。    <br />    聽還住。風吹卻過溪西去。    <br />    我欲尋詩寬久旅。桃花落盡春無數。渺渺籃輿穿翠楚。    <br />    悠然處。高林忽送黃鸝語。   </strong>   <br />   又虞美人云：〔吟詩日日待春風。及至桃花開後卻匆匆。〕又點絳唇云：〔愁無那。   <br />   短歌誰和。風動梨花朵。〕又南柯子云：〔欄杆三面看晴空。背插浮圖，千尺冷煙中   <br />   。〕皆絕似坡仙語。   <br />  </p>  <p>   <span class=\"style4\">陳去非桂花詞</span>   <br />   ■苕溪漁隱曰：木犀，閩中最多，路傍往往有參天合抱者，土人以其多而不貴之。漕   <br />   宇門前兩徑，自有一二百株，至秋花盛開，籃輿行清香中，殊可愛也。古人賦詠，惟   <br />   東坡倅錢塘，八月十七日天竺送桂花分贈元素詩云：   <br />   <strong>月缺霜濃細蕊乾。此花元屬桂堂仙。鷲峰子落驚前夜，蟾窟枝空記昔年。    <br />    破衲山僧憐耿介，練裙溪女鬥清妍。願公採擷紉幽佩，莫遣孤芳老澗邊。   </strong>   <br />   陳去非有詞云：   <br />   <strong>黃衫相倚。翠葆層層底。八月江南風日美。弄影山腰水尾。    <br />    楚人未識孤妍。離騷遺恨千年。無住庵中新夢，一枝喚起幽禪。   </strong>   <br />   萬俟雅言有詞云：   <br />   <strong>芳菲葉底。誰會秋工意。深綠護輕黃，怕青女霜侵憔悴。    <br />    開分早晚，都佔九秋天，花四出，香七里。獨步珠宮裡。    <br />    佳名巖桂、卻因是遺子。不自月中來，又那得蕭蕭風味。    <br />    霓裳舊曲，休問廣寒人，飛太白，酹仙蕊，香外無香比。   </strong>   <br />   文昌雜錄云：京師貴家，多以酴醾漬酒，獨有芬香而已。近年方以榠楂花懸酒中，不   <br />   惟馥郁可愛，又能使酒味辛冽。始於戚里，外人蓋所未知也。  </p>  <p>   <span class=\"style4\">葉少蘊</span>   <br />   ■葉少蘊名夢得，號石林居士。妙齡秀髮，有文章盛名。石林詞一卷，傳於世。賀新   <br />   郎〔睡起流鶯語〕，虞美人〔落花已作風前舞〕，皆其詞之入選者也。中秋宴客念奴   <br />   嬌末句云：〔廣寒宮殿，為余聊借瓊林。〕英英獨照者。  </p>  <p>   <span class=\"style4\">曾空青</span>   <br />   ■曾紆，字公袞，號空青先生，子宣之子。清樾軒二詩名世，詞亦佳。其臨江仙云：   <br />   <strong>後院短牆臨綠水，春風急管繁弦。問誰親按小嬋娟。玉堂天上客，琳館地行仙。    <br />    安得此身長是健，徘徊夜飲朝眠。江南刺史漫垂涎。安排腸已斷，何況到樽前。   </strong>   <br />   又菩薩蠻：   <br />   <strong>山光冷浸清江底。江光只到柴門裡。臥對白蘋洲。欹眠數釣舟。</strong>   <br />   亦佳。惜全篇未稱。  </p>  <p>   <span class=\"style4\">曾純甫</span>   <br />   ■曾覿，字純甫，號海野。東都故老，見汴都之盛，故詞多感慨，金人捧露盤是也。   <br />   採桑子云：〔花裡遊蜂。宿粉棲香錦繡中。〕為當時傳歌。  </p>  <p>   <span class=\"style4\">張材甫</span>   <br />   ■張材甫，名掄，南渡故老。詞多應制。元夕〔雙闕中天〕一首，繁華感慨，已入選   <br />   矣。詠瑞香花西江月：   <br />   <strong>剪就碧雲團葉，刻成紫玉芳心。淺春不怕嫩寒侵。暖徹薰籠瑞錦。    <br />    花裡清芬獨步，樽前勝韻難禁。飛香直到玉杯深。消得厭厭夜飲。   </strong>   <br />   又柳梢青前段云：   <br />   <strong>柳色初勻，輕寒如水，纖雨如塵。一陣東風，縠紋微皺，碧沼鱗鱗。</strong>   <br />   亦佳。足稱詞人。  </p>  <p>   <span class=\"style4\">曾覿張掄進詞</span>   <br />   ■曾覿進詞賦，遂進阮郎歸云：   <br />   <strong>柳陰庭院占風光。呢喃春晝長。碧波新漲小池塘。雙雙蹴水忙。    <br />    萍散漫，絮飛揚。輕盈體態狂。為憐流水落花香。銜將歸畫樑。   </strong>   <br />   既登舟，知閣張掄進柳梢青云：   <br />   <strong>柳色初濃，餘寒似水，纖雨如塵。一陣東風，縠紋微皺，碧沼鱗鱗。    <br />    仙娥花月精神。奏鳳筦、鸞弦鬥新。萬歲聲中，九霞杯內，長醉芳春。   </strong>   <br />   曾覿和進云：   <br />   <strong>桃靨紅勻，梨腮粉薄，鴛徑無塵。鳳閣凌虛，龍池澄碧，芳意鱗鱗。    <br />    清時酒聖花神。看內苑、風光又新。一部仙韶，九重鸞仗，天上長春。   </strong>  </p>  <p>   <span class=\"style4\">雪詞</span>   <br />   ■   <strong>紫皇高宴仙台，雙成戲擊璚苞碎。何人為把，銀河水剪，甲兵都洗。    <br />    玉樣乾坤，八荒同色，了無塵翳。喜冰消太液，暖融鳷鵲，端門曉，班初退。    <br />    聖主憂民深意。轉鴻鈞、滿天和氣。太平有象，三宮二聖，萬年千歲。    <br />    雙玉杯深，五雲樓迥，不妨頻醉。看來不是飛花，片片是、豐年瑞。   </strong>   <br />   太上大喜，賜鍍金酒器三百兩。  </p>  <p>   <span class=\"style4\">月詞</span>   <br />   ■曾覿壺中天詞云：   <br />   <strong>素飆漾碧，看天衢穩送，一輪明月。翠水瀛壺人不到，比似世間秋別。    <br />    玉手瑤笙，一時同色，小按霓裳疊。天津橋上，有人偷記新闋。    <br />    當日誰幻銀橋，阿瞞兒戲，一笑成癡絕。肯信群仙高宴處，移下水晶宮闕。    <br />    雲海塵清，山河影滿，桂冷吹香雪。何勞玉斧，金甌千古無缺。   </strong>   <br />   上皇大喜，曰：〔從來月詞，不曾用金甌事，可謂新奇。〕賜金束帶紫番羅水晶碗。   <br />   上亦賜寶醆。至一更五點還宮。是夜，西興亦聞天樂焉。  </p>  <p>   <span class=\"style4\">潮詞</span>   <br />   ■江潮亦天下所獨，宣諭侍官各賦酹江月一曲，至晚呈上，以吳琚為第一。其詞曰：   <br />   <strong>玉虹遙掛，望青山隱隱，恍如一抹。忽覺天風吹海立，好似春霆初發。    <br />    白馬凌空，瓊鰲駕水，日夜朝天闕。飛龍舞鳳，郁蔥環拱吳越。    <br />    此景天下應無，東南形勝，偉觀真奇絕。好是吳兒飛彩幟，蹴起一江秋雪。    <br />    黃屋天臨，水犀雲擁，看擊中流楫。晚來波靜，海門飛上明月。   </strong>   <br />   兩宮賞賜無限，至月上始還。  </p>  <p>   <span class=\"style4\">朱希真</span>   <br />   ■朱希真，名敦儒，博物洽聞，東都名士也。天資曠遠，有神仙風致。其西江月二首   <br />   ，詞淺意深，可以警世之役役於非望之福者。草堂入選矣。其相見歡云：   <br />   <strong>東風吹盡江梅。橘花開。舊日吳王宮殿長青苔。    <br />    今古事，英雄淚，老相催。常恨夕陽西下晚潮回。   </strong>   <br />   鷓鴣天云：   <br />   <strong>檢盡歷頭冬又殘。愛他風雪耐他寒。拖條竹杖家家酒，上個籃輿處處山。    <br />    添老大，轉癡頑。謝天教我老年閒。道人還了鴛鴦債，紙帳梅花醉夢間。   </strong>   <br />   其水龍吟末云：   <br />   <strong>奇謀報國，可憐無用，塵昏白羽。鐵鎖橫江，錦帆衝浪，孫郎良苦。</strong>   <br />   亦可知其為人矣。  </p>  <p>   <span class=\"style4\">李似之</span>   <br />   ■李似之，名彌遜，仙井監人，自號筠翁，宋南渡名士。不附秦檜坐貶。有別友菩薩   <br />   蠻一首云：   <br />   <strong>江城烽火連三月。不堪對酒長亭別。休作斷腸聲。老來無淚傾。    <br />    風高帆影疾。目送舟痕碧。錦字幾時來。薰風無雁回。   </strong>  </p>  <p>   <span class=\"style4\">張安國</span>   <br />   ■張孝祥，字安國，蜀之簡州人，四狀元之一也。後卜居歷陽。平昔為詞，未嘗著稿   <br />   ，筆酣興健，頃刻即成，無一字無來處。如歌頭、凱歌諸曲，駿發蹈厲，寓以詩人句   <br />   法者也。有於湖紫微雅詞一卷，湯衡為序云云。其詠物之工，如〔羅帕分柑霜落齒，   <br />   冰盤剝芡珠盈掬〕。寫景之妙，如〔秋淨明霞乍吐，曙涼宿靄初消〕。麗情之句，如   <br />   〔佩解湘腰，釵孤楚鬢〕，不可勝載。   <span class=\"style6\">    <br />    案：張孝祥為唐詩人張籍七世孫，蓋和州烏江人。詞品誤作蜀之簡州人。   </span>  </p>  <p>   <span class=\"style4\">於湖詞</span>   <br />   ■於湖玩鞭亭，晉明帝覘王敦營壘處。自溫庭筠賦詩後，張文潛又賦於湖曲，以正湖   <br />   陰之誤。詞皆奇麗警拔，膾炙人口。徐寶之、韓南澗亦發新意，張安國賦滿江紅云：   <br />   <strong>千古淒涼，興亡事，但悲陳跡。凝望眼，吳波不動，楚山空碧。    <br />    巴滇綠駿追風遠，武昌雲旆連天赤。笑老奸遺臭到如今，留空壁。    <br />    邊書靜，烽煙息。通軺傳，銷鋒鏑。仰太平天子，聖明無敵。    <br />    蹙踏揚州開帝里，渡江天馬龍為匹。看東南佳氣鬱蔥蔥，傳千憶。   </strong>   <br />   雖間采溫、張語，而詞氣亦不在其下。嘗見安國大書此詞，後題云：〔乾道元年正月   <br />   十日。〕筆勢奇偉可愛。建康實錄，唐許嵩所著者，亦稱湖陰云云。庭筠之誤，有自   <br />   來矣。  </p>  <p>   <span class=\"style4\">醉落魄</span>   <br />   ■張於湖醉落魄詞云：   <br />   <strong>輕寒澹綠。可人風韻閒梳束。多情早是眉峰蹙。一點秋波，閒裡覷人毒。    <br />    桃花庭院光陰速。銅鞮誰唱大堤曲。歸來想是櫻桃熟。不道鞦韆，誰伴那人蹴。   </strong>   <br />   此詞毒蹴二字難下。醉落魄，元曲訛為醉羅歌。  </p>  <p>   <span class=\"style4\">史邦卿</span>   <br />   ■史邦卿，名達祖，號梅溪。今錄其萬年歡一首，亦鼎之一臠也。   <br />   <strong>兩袖梅風，謝橋邊岸痕，猶帶陰雪。    <br />    過了匆匆燈市，草根青發。燕子春愁未醒，誤幾處芳音遼絕。    <br />    煙谿上，采綠人歸，定應愁沁花骨。    <br />    非干厚情易歇。奈燕台句老，難道離別。小徑吹衣，曾記故里風物。    <br />    多少驚心舊事，第一是、侵階羅襪。如今但柳髮晞春，夜來和露梳月。   </strong>   <br />   春雪詞云：   <br />   <strong>行天入鏡，都做出、輕鬆纖軟。寒爐重暖，便放慢春衫針線。    <br />    恐鳳鞋挑菜歸來，萬一灞橋相見。   </strong>   <br />   此句尤為姜堯章拈出。輕鬆纖軟，元人小令藉以詠美人足云。又元夕詞：〔羞醉玉，   <br />   少年丰度。懷艷雪，舊家伴侶。〕醉玉生春出蘭畹詞，艷雪出韋詩，語精字煉，豈易   <br />   及耶。  </p>  <p>   <span class=\"style4\">杏花天</span>   <br />   ■史邦卿杏花天詞云：   <br />   <strong>軟波拖碧蒲芽短。畫樓外，花晴柳暖。今年自是清明晚。便覺芳情較嬾。    <br />    春衫瘦，東風剪剪。逼花塢，香吹醉面。歸來立馬斜陽岸。隔水歌聲一片。   </strong>   <br />   姜堯章云：〔史邦卿之詞，奇秀清逸，有李長吉之韻，蓋能融情景於一家，會句意於   <br />   兩得。〕姜亦當時詞手，而服之如此。  </p>  <p>   <span class=\"style4\">姜堯章</span>   <br />   ■姜夔，字堯章，號白石道人，南渡詩家名流。詞極精妙，不減清真樂府。其間高處   <br />   有周美成不能及者。善吹簫，自製曲，初則率意為長短句，然後協以音律云。其詠蟋   <br />   蟀齊天樂一詞最勝，其詞曰：   <br />   <strong>庾郎先自吟愁賦。淒淒更聞私語。露濕銅鋪，苔侵石井，都是曾聽伊處。    <br />    哀音似訴。正思婦無眠，起尋機杼。曲曲屏山，夜涼獨自甚情緒。    <br />    西窗又吹暗雨。為誰頻斷續，相和砧杵。    <br />    候館吟秋，離宮弔月，別有傷心無數。邠詩漫與。    <br />    笑籬落呼燈，世間兒女。寫入琴絲，一聲聲更苦。   </strong>   <br />   其過苕霅云：   <br />   <strong>拂雪金鞭，欺寒茸帽，不記章台走馬。雁磧沙平，漁汀人散，老去不堪遊冶。</strong>   <br />   人日詞云：   <br />   <strong>池面冰膠，牆頭雪老，雲意還又沉沉。朱戶粘雞，金盤簇燕，空歎時序侵尋。</strong>   <br />   湘月詞云：   <br />   <strong>歸禽時度，月上汀洲冷。中流容與，畫橈不點清鏡。</strong>   <br />   從柳子厚〔綠淨不可唾〕之語翻出。戲張平甫納妾云：〔別母情懷，隨郎滋味，桃葉   <br />   渡江時。〕翠樓吟云：〔檻曲縈紅，簷牙飛翠，酒祓清愁，花消英氣。〕法曲獻仙音   <br />   云：〔過秋風未成歸計。重見冷楓紅舞。〕玲瓏四犯云：〔輕盈喚馬，端正窺戶。酒   <br />   醒明月下，夢逐潮聲去。〕其腔皆自度者。傳至今，不得其調，難入管弦，秪愛其句   <br />   之奇麗耳。  </p>  <p>   <span class=\"style4\">高賓王</span>   <br />   ■高觀國，字賓王，號竹屋。詞名竹屋癡語，陳造為序。稱其與史邦卿皆秦周之詞，   <br />   所作要是不經人道語，其妙處，少游、美成亦未及也。舊本草堂詩餘選其玉蝴蝶一首   <br />   ，書坊翻刻，欲省費，潛去之。予家藏有舊本，今錄於此，以補遺略焉。   <br />   <strong>喚起一襟涼思，未成晚雨，先做秋陰。楚客悲殘，誰解此意登臨。    <br />    古台荒，斷霞斜照，新夢黯，微月疏砧。總難禁，盡將幽恨，分付孤斟。    <br />    從今。倦看青鏡，既遲勳業，可負煙林。斷梗無憑，歲華搖落又驚心。    <br />    想蓴汀，水雲愁凝。閒蕙帳，猿鶴悲吟。信沉沉，故園歸計，休更侵尋。   </strong>   <br />   又詠轎御街行云：   <br />   <strong>籐筠巧織花紋細。稱穩步，如流水。踏青陌上寸初晴，嫌怕濕文鴛雙履。    <br />    要人送上，逢花須住。才過處，香風起。    <br />    裙兒掛在簾兒底。更不把窗兒閉。紅紅白白簇花枝，卻稱得、尋春芳意。    <br />    歸來時晚，紗籠引道，扶下人微醉。   </strong>   <br />   他如秋懷喜遷鶯，弔青樓永遇樂，佳作也。  </p>  <p>   <span class=\"style4\">盧申之</span>   <br />   ■盧申之，名祖皋，邛州人。有蒲江詞一卷，樂章甚工，字字可入律呂。彭傳師於吳   <br />   江作釣雪亭，擅漁人之窟宅，以供詩境也，約趙子野、翁靈舒諸人賦之，惟申之擅場   <br />   。〔江寒雁影梅花瘦。四無塵，雪飛風起，夜窗如晝。〕其警句也。水龍吟詠荼蘼云   <br />   ：   <br />   <strong>蕩紅流水無聲、暮煙細草粘天遠。低回倦蝶，往來忙燕，芳期頓嬾。    <br />    綠霧迷牆，翠虯騰架，雪明香暖。    <br />    笑依依欲挽，春風教住，還疑是、相逢晚。    <br />    不似梅妝瘦減。佔人間、丰神蕭散。攀條弄蕊，天涯猶記，曲欄小院。    <br />    老去情懷，酒連風味，有時重見。對枕幃空想，東窗舊夢，帶將離怨。   </strong>   <br />   洞仙歌詠茉莉云：   <br />   <strong>玉肌翠袖，較似酴醾瘦。幾度熏醒夜窗酒。    <br />    問炎州何許清涼，塵不到、一段冰壺剪就。    <br />    晚來庭戶悄，暗數流光，細拾芳英黯回首。    <br />    念日暮江東，偏為魂銷人易老，幽韻清標似舊。    <br />    正簟紋如水帳如煙，更奈向，月明露濃時候。   </strong>  </p>  <p>   <span class=\"style4\">劉改之詞</span>   <br />   ■   <strong>新來塞北。傳到真消息。赤地居民無一粒。更五單于爭立。    <br />    維師尚父鷹揚。熊羆百萬堂堂。看取黃金假鉞，歸來異姓真王。   </strong>   <br />   又云：   <br />   <strong>堂上謀臣樽俎，邊頭將士干戈。天時地利與人和。燕可伐與曰可。    <br />    今日樓台鼎鼐，明年帶礪山河。大家齊唱大風歌。同日四方來賀。   </strong>   <br />   世傳辛幼安壽韓侂冑詞也。又有小詞一首，尤多俚談，不錄。近讀謝疊山文，論李氏   <br />   系年錄、朝野雜記之非。謂乾道間，幼安以金有必亡之勢，願召大臣修邊備，為倉卒   <br />   應變之計，此憂國遠猷也。今摘數語，而曰贊開邊，借劉過小詞，曰，此幼安作也。   <br />   忠魂得無冤乎。故今特為拈出。  </p>  <p>   <span class=\"style4\">天仙子</span>   <br />   ■劉改之赴試別妾天仙子云：   <br />   <strong>別酒醺醺渾易醉。回過頭來三十里。    <br />    馬兒不住去如飛，行一憩，牽一憩，斷送殺人山共水。    <br />    是則是功名終可喜。不道恩情拋得未。    <br />    梅村雪店酒旗斜，去也是，住也是，煩惱自家煩惱你。   </strong>   <br />   詞俗意佳，世多傳之。又小說載曹東畝赴試步行，戲作紅窗迥慰其足云：   <br />   <strong>春闈期近也，望帝鄉迢迢，猶在天際。    <br />    懊恨這一雙腳底，一日廝趕上、五六十里。    <br />    爭氣。扶持我去，轉得官歸、恁時賞你。穿對朝靴，安排你在轎兒裡。    <br />    更選對宮樣鞋兒，夜間伴你。   </strong>   <br />   其詞雖相似，而不及改之遠甚。曹東畝名豳、字西士。  </p>  <p>   <span class=\"style4\">嚴次山</span>   <br />   ■嚴仁，字次山，詞名清江欸乃。其佳處有〔粘雲江影傷千古，流不去斷魂處〕之句   <br />   。又長於慶壽、贈行，洒然脫俗。如壽蕭禹平云：〔雲表金莖珠璀璨。當日投懷驚玉   <br />   燕。文章議論壓西崑，風流姓字翔東觀。〕贈歐太守云：〔坐嘯清香畫戟。聽丁丁，   <br />   滴花晴漏，棠陰晝寂。〕賡賓客竹枝楊柳送別云：〔相逢斜柳絆輕舟，渚香不斷蘋花   <br />   老。〕又〔窗兒上，幾條殘月，斜玉界羅幃〕，皆為當時膾炙。  </p>  <p>   <span class=\"style4\">吳大年</span>   <br />   ■吳億，字大年，南渡初人。元夕〔樓雪初消〕一首入選。予愛其南鄉子一首云：   <br />   <strong>江上雪初消。暖日晴煙弄柳條。認得裙腰芳草綠，魂銷。曾折梅花過斷橋。    <br />    蟬鬢為誰凋。長恨含嬌那處嬌。遙想晚妝呵手罷，無聊。更傍朱唇暖玉簫。   </strong>  </p>  <p>   <span class=\"style4\">張功甫</span>   <br />   ■張功甫，名鎡，有玉照堂詞一卷。玉照堂以種梅得名，其詞多賞梅之作。其佳處如   <br />   〔光搖動，一川銀浪，九霄珂月〕，又〔宿雨初乾，舞梢煙瘦金絲裊。粉圍香陣擁詩   <br />   仙，戰退春寒峭〕，皆詠梅之作。雖不驚人，而風味殊可喜。  </p>  <p>   <span class=\"style4\">賀新郎</span>   <br />   ■張功甫，名鎡，善填詞。嘗即席作賀新郎送陳退翁分教衡湘云：〔桂隱傳杯處。有   <br />   <strong>風流千巖勝韻，太邱遺緒。玉季金昆霄漢侶。    <br />    平步鸞坡揮塵。莫便駕、飛颿煙渚。    <br />    雲動精神衡岳去。向君山，帝野鏘韶濩。藝蘭畹，弔湘楚。    <br />    南湖老矣無襟度。但樽前，踉蹡醉飲，帽花顛仆。    <br />    只恐清時專文教，猶貸陰山狂虜。臥玉帳、貔貅鉦鼓。    <br />    忠烈前勳繼萬恨，望神都、魏闕奔狐兔。呼翠袖，為君舞。   </strong>   <br />   此詞首尾變化，送教官而及陰山狂虜，非善轉換不及此。末句〔呼翠袖，為君舞〕六   <br />   字又能換回結煞，非千鈞筆力未易到此。辛稼軒有〔憑誰喚取，盈盈翠袖，搵英雄淚   <br />   〕，此末句似之。  </p>  <p>   <span class=\"style4\">吳子和</span>   <br />   ■吳子和，名禮之，錢塘人。有閏元宵喜遷鶯一詞入選。   <br />   <br />   <span class=\"style4\">鄭中卿</span>   <br />   ■鄭中卿，名域，三山人，號松窗。使虜回，有燕谷剽聞二卷，紀虜事甚詳。昭君怨   <br />   詠梅一詞云：   <br />   <strong>道是花來春未。道是雪來香異。水外一枝斜。野人家。    <br />    冷淡竹籬茅舍。富貴玉堂瓊榭。兩地不同栽。一般開。   </strong>   <br />   興比甚佳。麗情云：〔合是一釵雙燕，卻成兩處孤鸞。〕樂府多傳之。  </p>  <p>   <span class=\"style4\">謝勉仲</span>   <br />   ■謝勉仲，名懋，號靜寄居士。吳伯明稱其片言隻字，戛玉鏘金，醞籍風流，為世所   <br />   貴云。其七夕鵲橋仙一詞入選，〔鉤簾借月〕是也。若〔餘酲未解扶頭懶，屏裡瀟湘   <br />   夢遠〕，亦的的佳句。  </p>  <p>   <span class=\"style4\">趙文鼎</span>   <br />   ■趙文鼎，名善扛，號解林居士。其春遊重疊金云：   <br />   <strong>楚宮楊柳依依碧。遙山翠隱橫波溢。絕艷照穠春。春光欲醉人。    <br />    纖纖芳草嫩。微步輕羅襯。花戴滿頭歸。遊蜂花上飛。   </strong>   <br />   其二：   <br />   <strong>玉關芳草粘天碧。春風萬里思行客。驕馬向風嘶。道歸猶未歸。    <br />    南雲新有雁。望眼愁邊斷。膏沐為誰容。日高花影重。   </strong>   <br />   重疊金即菩薩蠻也。又十拍子闋亦佳。  </p>  <p>   <span class=\"style4\">趙德莊</span>   <br />   ■趙德莊，名彥端，有介庵詞一卷。清平樂一首云：   <br />   <strong>桃根桃葉。一樹芳相接。春到江南二三月。迷損東家蝴蝶。    <br />    慇勤踏取春陽。風前花正低昂。與我同心梔子，報君百結丁香。   </strong>   <br />   為集中之冠。  </p>  <p>   <span class=\"style4\">易彥祥</span>   <br />   ■易祓，字彥祥，長沙人，寧宗朝解褐狀元。草堂詞驀山溪〔海棠枝上，留取嬌鶯語   <br />   〕，其所作也。  </p>  <p>   <span class=\"style4\">李知幾</span>   <br />   ■李石，字知幾，號方舟，蜀之井研人。文章盛傳，有續博物誌。詞亦風致。草堂選   <br />   〔煙柳疏疏人悄悄〕，其夏夜詞也。贈官妓詞，有〔暖玉倚香愁黛翠。勸人須要人先   <br />   醉。問道明朝行也未。猶自記。燈前背立偷垂淚〕。好事者或改偷為佯。  </p>  <p>   <span class=\"style4\">危逢吉</span>   <br />   ■危逢吉，名稹，有巽齋詞一卷。其詠箜篌漁家傲云：   <br />   <strong>老去諸餘情味淺。詩情不上閒釵釧。寶幌有人紅兩靨。    <br />    簾間見。紫雲元在深深院。    <br />    十四條弦音調遠。柳絲不隔芙蓉面。秋入西窗風露晚。    <br />    歸去懶。酒酣一任烏巾岸。   </strong>   <br />   按箜篌本二十三弦，十四弦蓋後世從省，非古制矣。  </p>  <p>   <span class=\"style4\">劉巨濟</span>   <br />   ■劉涇，字巨濟，簡州人。文曰前溪集。其夏初臨詞〔小橋飛蓋入橫塘〕，今刻本飛   <br />   下落一蓋字。  </p>  <p>   <span class=\"style4\">劉巨濟僧仲殊</span>   <br />   ■張樞言龍圖守杭。一日，湖上開宴，劉涇巨濟、僧仲殊在焉。樞言命即席作填詞，   <br />   巨濟先倡曰：〔憑誰好筆。橫掃素縑三百尺。天下應無。此是錢塘湖上圖。〕仲殊應   <br />   聲曰：〔一般奇絕。雲淡天高秋夜月。費盡丹青。只這些兒畫不成。〕樞言又出梅花   <br />   ，邀二人同賦，仲殊曰：〔江南二月。猶有枝頭千點雪。邀上芳樽。卻佔東君一半春   <br />   。〕巨濟曰：〔樽前眼底。南國風光都在此。移過江來。從此江南不復開。〕乃減字   <br />   木蘭花調也。  </p>  <p>   <span class=\"style4\">劉叔擬</span>   <br />   ■劉叔擬，名仙倫，廬陵人，號招山。樂章為人所膾炙。其賞牡丹賀新郎：〔誰把天   <br />   香和晚露，倩東風、特地勻芳臉。隔花聽取提壺勸。道此花過了春歸，蝶愁鶯怨。〕   <br />   最佳，而結句意俗。秋日念奴嬌云：   <br />   <strong>西風何事，為行人、掃蕩煩襟如洗。垂漲蒸瀾都捲盡，一片瀟湘清泚。    <br />    酒病驚秋，詩愁入鬢，對影人千里。楚宮故事，一時分付流水。    <br />    江上買取扁舟，排雲湧浪，直過金沙尾。歸去江南邱壑處，不用重尋月姊。    <br />    風露杯深，芙蓉裳冷，笑傲煙霞裡。草廬如舊，臥龍知為誰起。   </strong>   <br />   此首絕佳。又有繫裙腰一詞云：   <br />   <strong>山兒矗矗水兒清。船兒似葉兒輕。風兒更沒人情。月兒明。廝合湊送人行。    <br />    眼兒簌簌淚兒傾。燈兒更冷清清。    <br />    遭逢雁兒，又沒前程。一聲聲。怎生得夢兒成。   </strong>   <br />   此詞穠薄而意優柔，亦柳永之流也。  </p>  <p>   <span class=\"style4\">洪叔璵</span>   <br />   ■洪叔璵，名瑹，自號空同詞客。其瑞鶴仙云：   <br />   <strong>聽梅花吹動，涼夜何其，明星有爛。相看淚如霰。問而今去也，何時會面。    <br />    匆匆聚散，恐便作秋鴻社燕。最傷心，夜來枕上，斷雲零雨何限。    <br />    因念，人生萬事，回首悲涼，都成夢幻。芳心繾綣。空惆悵，巫陽館。    <br />    況船頭一轉，三千餘里，隱隱高城不見。恨無情，春水連天，片帆似箭。   </strong>   <br />   詠新月南柯子云：   <br />   <strong>柳浪搖晴沼，荷風度晚簷。碧天如水印新蟾。一罅清光，斜露玉纖纖。    <br />    寶鏡微開匣，金鉤未押簾。西樓今夜有人歡。應傍莊台，低照畫眉尖。   </strong>   <br />   水宿菩薩蠻云：   <br />   <strong>斷虹遠飲橫江水。萬山紫翠斜陽裡。繫馬短亭西。丹楓明酒旗。    <br />    浮生長客路。事逐孤鴻去。又是月黃昏。寒燈人閉門。   </strong>   <br />   其餘如〔笑捐瓊佩遺交甫。肯把文梭擲幼輿。花上蝶，水中鳧。芳心密意兩相於。〕   <br />   用事用韻皆妙。又〔合數松兒，分香帕子，總是牽情處〕，用唐詩〔樓頭擊鼓轉花枝   <br />   ，席上藏鬮握松子〕事也。全篇如月華清、水龍吟、驀山溪、齊天樂，皆不減周美成   <br />   。不盡錄也。  </p>  <p>   <span class=\"style4\">馮偉壽</span>   <br />   ■馮偉壽，字艾子，號雲月，詞多自製腔。草堂詞選其〔春風惡劣。把數枝香錦，和   <br />   鶯吹折〕一首。又〔春風裊娜〕，其自度曲也。   <br />   <strong>被樑間雙燕，話盡春愁。朝粉謝，午花柔。    <br />    倚紅欄故與，蝶圍蜂繞，柳綿無數，飛上搔頭。    <br />    鳳管聲圓，蠶房香暖，笑挽羅衫須少留。    <br />    隔院蘭馨趁風遠，鄰牆桃影伴煙收。    <br />    些子風情未減，眉頭眼尾，萬千事、欲說還休。薔薇刺，牡丹球。    <br />    慇勤記省，前度綢繆。夢裡飛紅，覺來無覓，望中新綠，別後空稠。    <br />    相思難偶，歎無情明月，今年已見，三度如鉤。   </strong>   <br />   殊有前宋秦、晁風艷，比之晚宋酸餡味、教督氣不侔矣。餘句如〔笑呼銀漢入金黥〕   <br />   ，臨邛高恥庵列為麗句圖云。  </p>  <p>   <span class=\"style4\">吳夢窗</span>   <br />   ■吳夢窗，名文英，字君特，四明人。尹君煥序其詞云：〔求詞於吾宋，前有清真，   <br />   後有夢窗，此非煥之言，四海之公言也。〕有聲聲慢一詞云：   <br />   <strong>檀欒金碧，婀娜蓬萊，遊雲中蘸芳州。露柳霜蓮，十分點綴殘秋。    <br />    新彎畫眉未穩，似含羞、低度牆頭。愁送遠，駐西台車馬，共惜臨流。    <br />    知道池亭多宴，掩庭花，長是驚落秦謳。膩粉欄杆，猶聞憑袖香留。    <br />    輸他翠漣拍甃，瞰新妝、終日凝眸。簾半捲，戴黃花，人在小樓。   </strong>   <br />   蓋九日宴侯家園作也。  </p>  <p>   <span class=\"style4\">玉樓春</span>   <br />   ■吳夢窗玉樓春云：   <br />   <strong>茸茸狸帽遮梅額。金蟬羅剪胡衫窄。肩輿爭看小腰身，倦態強隨閒鼓笛。    <br />    問稱家在城東陌。欲買千金應不惜。歸來困頓滯春眠，猶夢婆娑斜趁拍。   </strong>   <br />   深具意態者也。  </p>  <p>   <span class=\"style4\">王實之</span>   <br />   ■王邁，字實之，號臞庵，莆陽人，丁丑第四人及第。劉後村贈之詞云：   <br />   <strong>天壤王郎，數人物、方今第一。談笑裡，風霆驚坐，雲煙生筆。    <br />    落落元龍湖海氣，琅琅董相天人策。   </strong>   <br />   其重之如此。余又見翰苑新書，劉後村與王實之四六啟云：〔聲名早著，不數黃香之   <br />   無雙。科目小低，猶壓杜牧之第五。元化孕此五百年之間氣，同輩立於九萬里之下風   <br />   。〕又云：〔朱雲折檻，諸公慚請劍之言。陽子哭庭，千載壯裂麻之語。一葉身輕，   <br />   何去之勇。六丁力盡，而挽不回。有謫仙人駿馬名姬之風，無杜少陵冷炙殘杯之態。   <br />   麗人歌陶秀實郵亭之曲，好事繪韓熙載夜宴之圖。擁通德而著書，命便了以沽酒〕云   <br />   云。觀此，實之蓋進則忠鯁，退則豪俠，元龍、太白一流人也。可以補史氏之遺。  </p>  <p>   <span class=\"style4\">馬莊父</span>   <br />   ■馬莊父，字子嚴，號古洲，建安人。有經學，多論著，填詞其餘事也。草堂詞選其   <br />   春遊歸朝歡一首。餘如月華清云：〔悵望月中仙桂。問竊藥佳人，與誰同歲。〕賀聖   <br />   朝云：〔遊人拾翠不知遠，被子規呼轉。〕阮郎歸結句云：〔三三兩兩叫船兒，人歸   <br />   春也歸。〕元夕詞云：〔玉梅對妝雪柳，鬧蛾兒象生嬌顫。〕可考見杭都節物。  </p>  <p>   <span class=\"style4\">萬俟雅言</span>   <br />   ■萬俟雅言，精於音律，自號詞隱。崇寧中，充大晟府制撰，按月用律進詞，故多新   <br />   聲。草堂選載其三詞及梅花引二首而已。其大聲集多佳者，山谷稱之為一代詞人。黃   <br />   玉林云：〔雅言之詞，發妙音於律呂之中，運巧思於斧鑿之外，蓋詞之聖也。〕今約   <br />   載其二篇，昭君怨云：   <br />   <strong>春到南樓雪盡。驚動燈期花信。小雨一番寒。倚欄杆。    <br />    莫把欄杆倚。一望幾重煙水。何處是京華，暮雲遮。   </strong>   <br />   卓牌兒云：   <br />   <strong>東風綠楊天，如畫出清明院宇。    <br />    玉艷淡泊，梨花帶月，燕支零落，海棠經雨。    <br />    單衣怯黃昏，人正在、珠簾笑語。    <br />    相並戲蹴鞦韆，共攜手，同倚欄杆，暗香時度。    <br />    翠窗繡戶。路繚繞、潛通幽處。斷魂凝佇。嗟不似飛絮。    <br />    閒悶閒愁，難消遣，此日年年意緒。無據。奈酒醒春去。   </strong>  </p>  <p>   <span class=\"style4\">黃玉林</span>   <br />   ■黃玉林，名升，字叔暘，有散花庵，人止稱花庵云。嘗選唐宋詞名曰絕妙詞選，與   <br />   草堂詩餘相出入。今草堂詞刻本多誤字及失名字者，賴此可證。此本世亦罕傳，予得   <br />   錄於王吏部相山子名嘉賓。玉林之詞，附錄卷尾凡四十首。草堂詞選其二，〔南山未   <br />   解松梢雪〕及〔枕鐵稜稜近五更〕是也。然非其佳者。其月照梨花一首云：   <br />   <strong>畫景方永。重簾花影。好夢猶酣，鶯聲喚醒。門外風絮交飛。送春歸。    <br />    修蛾畫了無人問。幾多別恨，淚洗殘妝粉。    <br />    不知郎馬何處嘶。   </strong>   <span class=\"style6\">依律此句衍一嘶字，花庵詞選無。</span>   <strong>煙草萋迷鷓鴣啼。</strong>   <br />   此首有花間遺意。又賀新郎梅詞云：   <br />   <strong>自掃梅花下。問梢頭、冷蕊疏疏，幾時開也。    <br />    間者闊焉今久矣，多少幽懷欲寫。有誰是，孤山流亞。    <br />    香月一聯真絕唱，與詩人千載為嘉話。餘興味，付來者。    <br />    清臞不戀雕欄榭。待與君，白髮相歡，竹籬茅舍。    <br />    幸甚今年無酒禁，溜溜小漕壓蔗。已準擬，霜天雪夜。    <br />    自醉自吟人自笑，任解冠落佩從嘲罵。書此意，寄同社。   </strong>   <br />   此詞用文句，入音律而不酸，宋詞之體也。其餘若九日詞〔蘭佩秋風冷，茱囊晚露新   <br />   〕，秋懷詞〔月印金樞曉未收〕，夜涼詞〔冰雪襟懷，琉璃世界，夜氣清如許〕，暮   <br />   春詞〔戲臨小草書團扇，自揀殘花插淨瓶〕，又〔夜來能有幾多寒，已瘦了梨花一半   <br />   〕，贈丁南鄰云〔待踞龜食蛤，相期汗漫，與煙霞會〕，用盧敖事也，見淮南子。  </p>  <p>   <span class=\"style4\">評稼軒詞</span>   <br />   ■廬陵陳子宏云：蔡光工於詞，靖康中陷虜庭。辛幼安嘗以詩詞謁之，蔡曰：〔子之   <br />   詩則未也，他日當以詞名家。〕故稼軒歸宋，晚年詞筆尤高。嘗作賀新郎云：   <br />   <strong>綠樹聽鵜鷢。更那堪杜鵑聲住，鷓鴣聲切。    <br />    啼到春歸無尋處，苦恨芳菲都歇。算未抵、人間離別。    <br />    馬上琵琶關塞黑，更長門翠輦辭金闕。看燕燕，送歸妾。    <br />    將軍百戰身名裂。向河梁回頭萬里，故人長絕。    <br />    易水蕭蕭西風冷，滿座衣冠似雪。正壯士、悲歌未徹。    <br />    啼鳥還知如許恨，料不啼清淚，長啼血。誰伴我，醉明月。   </strong>   <br />   此詞盡集許多怨事，全與李太白擬恨賦手段相似。又止酒沁園春云：   <br />   <strong>杯、汝前來。老子今朝，點檢形骸。    <br />    甚長年抱渴，咽如焦釜，於今喜溢，氣似奔雷。    <br />    漫說劉伶，古今達者，醉後何妨死便埋。渾如許，歎汝於知己，真少恩哉。    <br />    更憑歌舞為媒。算合作、人間鴆毒猜。    <br />    況怨無大小，生於所愛，物無美惡，過則為災。    <br />    與汝成言，勿留丞退，吾力猶能肆汝杯。杯再拜，道麾之即去，有召須來。   </strong>   <br />   此又如賓戲、解嘲等作，乃是把做古文手段寓之於詞。賦築偃湖云：   <br />   <strong>疊嶂西馳，萬馬迴旋，眾山欲東。    <br />    正驚湍直下，跳珠倒濺，小橋橫截。新月初弓。    <br />    老合投閒，天教多事，檢校長身十萬松。吾廬小、在龍蛇影外，風雨聲中。    <br />    爭先見面重重。看爽氣，朝來三四峰。    <br />    似謝家子弟，衣冠磊落，相如庭戶，車騎雍容。    <br />    我覺其間，雄深雅健，如對文章太史公。新堤路，問偃湖何日，煙水濛濛。   </strong>   <br />   且說松，而及謝家、相如、太史公，自非脫落故常者，未易闖其堂奧。劉改之所作沁   <br />   園春，雖頗似其豪，而未免於粗。近日作詞者，惟說周美成、姜堯章，而以東坡為詞   <br />   詩，稼軒為詞論。此說固當，蓋曲者曲也，固當以委曲為體。然徒狃於風情婉孌，則   <br />   亦易厭。回視稼軒所作，豈非萬古一清風哉。或云周、姜曉音律，自能撰詞調，故人   <br />   尤服之。  </p>  <p>   <span class=\"style4\">卷五</span>  </p>  <p>   <span class=\"style4\">虞美人草</span>   <br />   ■賈氏談錄云：〔褒斜谷中，有虞美人草，狀如雞冠，花葉相對。〕益州草木記云：   <br />   〔雅州名山縣出虞美人草，唱虞美人曲，應拍而舞。〕酉陽雜俎云：〔舞草出雅州。   <br />   〕益州方物圓讚：〔虞作娛。〕唐人舊曲云：   <br />   <strong>帳中草草軍情變。月下旌旗亂。攬衣推枕愴離情。遠風吹下楚歌聲。正三更。    <br />    烏騅欲上重相顧。艷態花無主。手中蓮鍔凜秋霜。九泉歸去是仙鄉。恨茫茫。   </strong>   <br />   宋黃載萬和云：   <br />   <strong>世間離恨何時了。不為英雄少。楚歌聲起霸圖休。玉帳佳人，血淚滿東流。    <br />    九葛荒葵，老蕪城暮。玉貌知何處。至今芳草解婆娑。只有當時魂魄，未消磨。   </strong>  </p>  <p>   <span class=\"style4\">並蒂芙蓉詞</span>   <br />   ■宋政和癸巳大晟樂成。嘉瑞既生，蔡元長以晁端禮次膺薦於徽宗。詔乘驛赴闕。次   <br />   膺至都下，會禁中嘉蓮生，異苞合趺，敻出天造，人意有不能形容者。次膺效樂府體   <br />   屬詞以進，名並蒂芙蓉。上覽之，稱善，除大晟樂府協律郎，不克受而卒。其詞云：   <br />   <strong>太液波澄，向鑒中照影，芙蓉同蒂。千柄綠荷深，並丹臉爭媚。    <br />    天心著臨聖日，殿宇分明敞瑞。弄香嗅蕊。願君王，壽與南山齊比。    <br />    池邊屢回翠輦，擁群仙醉賞，憑欄凝思。萼綠攬飛瓊，共波上遊戲。    <br />    西風又看露下，更結雙雙新蓮子。鬥妝競美。問鴛鴦，向誰留意。   </strong>   <br />   不惟造語工致，而曲名亦新，故錄於此。然大臣諛，小臣佞，不亡何俟乎。  </p>  <p>   <span class=\"style4\">宋徽宗詞</span>   <br />   ■宋徽宗北隨金虜，後見杏花，作燕山亭一詞云：   <br />   <strong>裁剪冰綃，輕疊數重，冷淡胭脂凝注。新樣靚妝，艷溢香融，羞殺蕊珠宮女。    <br />    易得凋零，更多少無情風雨。愁苦。閒院落淒涼，幾番春暮。    <br />    憑寄離恨重重，這雙燕何曾，會人言語。天遙地遠，萬水千山，知他故宮何處。    <br />    怎不思量，除夢裡有時曾去。無據。和夢也，有時不做。   </strong>   <br />   詞極淒惋，亦可憐矣。又在北遇清明日詩曰：   <br />   <strong>茸母初生認禁煙草名。無家對景倍淒然。帝城春色誰為主，遙指鄉關涕淚連。</strong>   <br />   又戲作小詞云：〔孟婆，孟婆，你做些方便。吹個船兒倒轉。〕孟婆，宋京勾欄語，   <br />   謂風也。（茸母孟婆，正是的對。）  </p>  <p>   <span class=\"style4\">孟婆</span>   <br />   ■俗謂風曰孟婆，蔣捷詞云：〔春雨如絲，繡出花枝紅裊。怎禁他孟婆合早。〕宋徽   <br />   宗詞云：〔孟婆好做些方便。吹個船兒倒轉。〕江南七月間有大風，甚於舶趠，野人   <br />   相傳以為孟婆發怒。按北齊李騊駼騁陳，問陸士秀，江南有孟婆，是何神也。士秀曰   <br />   ：〔山海經，帝之二女，游於江中，出入必以風雨自隨，以帝女，故曰孟婆。猶郊祀   <br />   志以地神為泰媼。〕此言雖鄙俚，亦有自來矣。  </p>  <p>   <span class=\"style4\">憶君王</span>   <br />   ■徽宗被虜北行，謝克家作憶君王詞云：   <br />   <strong>依依宮柳拂宮牆。宮殿無人春晝長。燕子歸來依舊忙。    <br />    憶君王。月照黃昏人斷腸。   </strong>   <br />   忠憤之氣，寓於聲律，宜表出之，其調即憶王孫也。  </p>  <p>   <span class=\"style4\">陳敬叟</span>   <br />   ■陳敬叟，名以莊，號月溪。有水龍吟一首，自註：記錢塘之恨。蓋謝太后隨北虜去   <br />   事也。其詞曰：   <br />   <strong>晚來江闊潮平，越船吳榜催人去。稽山滴翠，胥濤濺恨，一襟離緒。    <br />    訪柳章台，問桃仙囿，物華如故。向秋娘渡口，泰娘橋畔，依稀是、相逢處。    <br />    窈窕青門紫曲，舊羅衣、新番金縷。仙音恍記，輕攏慢捻，哀弦危柱。    <br />    金屋難成，阿嬌已遠，不堪春暮。聽一聲杜宇，紅殷絲老，雨花風絮。   </strong>   <br />   是時謝太后年七十餘，故有〔金屋阿嬌，不堪春暮〕之句。又以秋娘、泰娘比之，蓋   <br />   惜其不能死也。有愧於苻登之毛氏、竇建德之曹氏多矣。同時孟鯁有折花怨云：   <br />   <strong>匆匆杯酒又天涯。晴日牆東叫賣花。可惜同生不同死，卻隨春色去誰家。</strong>   <br />   鮑輗亦有詩云：   <br />   <strong>生死雙飛亦可憐。若為白髮上征船。未應分手江南去，更有春光七十年。</strong>   <br />   噫，婦人不足責，誤國至此者，秦檜、賈似道，可勝誅哉。  </p>  <p>   <span class=\"style4\">陳剛中詞</span>   <br />   ■天台陳剛中孚在燕，端陽日當母誕，作太常引二首云：   <br />   <strong>采絲堂敞簇蘭翹。記生母、在今朝。無地捧金蕉。奈煙水、龍沙路遙。    <br />    碧天迢遞，白雲何處，急雨瀟瀟。萬里夢魂銷。待飛逐、錢塘夜潮。   </strong>   <br />   其二：   <br />   <strong>短衣孤劍客乾坤。奈無策、報親恩。三載隔晨昏。更疏雨、寒燈斷魂。    <br />    赤城霞外，西風鶴髮，猶想倚柴門。蒲醑漫盈樽。倩誰寫、青衫淚痕。   </strong>   <br />   時為編修云。  </p>  <p>   <span class=\"style4\">惜分釵</span>   <br />   ■呂聖求惜分釵一詞云：   <br />   <strong>春將半。鶯聲亂。柳絲拂馬花迎面。小堂風。暮樓鐘。    <br />    草色連雲，暝色連空。重重。    <br />    鞦韆畔。何人見。寶釵斜照春妝淺。酒霞紅。與誰同。    <br />    試問別來，近日情悰。忡忡。   </strong>   <br />   此詞妙在足韻。  </p>  <p>   <span class=\"style4\">鄒志完陳瑩中詞</span>   <br />   ■復齋漫錄云：鄒志完徙昭，陳瑩中貶廉，間以長短句相諧樂。   <br />   <strong>有個胡兒模樣別。滿頷髭鬚，生得渾如漆。見說近來頭也白。    <br />    髭鬚那得長長黑。逸一句    <a target=\"_blank\" href=\"http://140.111.1.40/yitic/frc/frc09969.htm\">●</a>子摘來，須有千莖雪。    <br />    莫向細君容易說。恐他嫌你將伊摘。   </strong>   <br />   此瑩中語，謂志完之長髭也。   <br />   <strong>有個頭陀修苦行，頭上頭髮摻摻。身披一副黲裙衫。    <br />    緊纏雙腳，苦苦要遊南。聞說度牒一朝到，並除頷下髭髯。    <br />    缽中無粥住無庵。摩登伽處，只恐卻重參。   </strong>   <br />   此志完語，謂瑩中之多欲也。廣陵馬推官往來二公間，亦嘗以詩詞贈之。   <br />   <strong>有才何事老青山。十載低回北斗南。肯伴雪髯千日醉，此心真與古人參。    <br />    不見故人今幾年。年來風物尚依然。遙知閒望登臨處，極目江湖萬里天。   </strong>   <br />   志完語也。   <br />   <strong>一樽薄酒。滿酌勸君君舉手。不是朋親。誰肯相從寂寞濱。    <br />    人生似夢。夢裡惺惺何處用。盞倒休辭。醉後全勝未醉時。   </strong>   <br />   瑩中語也。初，志完自元符間貶新州。徽宗即位，以中書舍人召。未幾，謫零陵別駕   <br />   ，龍水安置。未幾，徙昭焉。  </p>  <p>   <span class=\"style4\">詞讖</span>   <br />   ■復齋漫錄云：鄧肅謂余曰：宣和五年，初復九州，天下共慶，而識者憂之也。都下   <br />   盛唱小詞云：〔喜則喜、得入手。愁則愁、不長久。歡則歡、我兩個廝守。怕則怕、   <br />   人來破斗。〕雖三尺之童皆歌之，不知何謂也。七年，九州復陷，豈非不長久也。郭   <br />   藥師，契丹之帥也，我用以守疆。啟敵國禍者郭爾，非破斗之驗耶。  </p>  <p>   <span class=\"style4\">無名氏撲蝴蝶詞</span>   <br />   ■苕溪漁隱曰：舊詞高雅，非近世所及。如撲蝴蝶一詞，不知誰作，非惟藻麗可喜，   <br />   其腔調亦自婉美。詞云：   <br />   <strong>煙條雨葉，綠遍江南岸。思歸倦客，尋芳來較晚。    <br />    岫邊紅日初斜，陌上花飛正滿。淒涼數聲羌管。怨春短。    <br />    玉人應在，明月樓中畫眉嬾。蠻箋錦字，多少魚雁斷。    <br />    恨隨去水東流，事與行雲共遠。羅衾舊香猶暖。   </strong>  </p>  <p>   <span class=\"style4\">曹元寵詞</span>   <br />   ■苕溪漁隱曰：曹元寵本善作詞，特以紅窗迥戲詞盛行於世，遂掩其名。如望月婆羅   <br />   門一詞，亦豈不佳。詞云：   <br />   <strong>漲雲暮捲，漏聲不到小簾櫳。銀河淡掃澄空。    <br />    皓月當軒高掛，秋入廣寒宮。正金波不動，桂影朦朧。    <br />    佳人未逢。歎此夕與誰同。望遠傷懷對影，霜滿秋紅。    <br />    南樓何處，想人在長笛一聲中。凝淚眼、立盡西風。   </strong>   <br />   此詞語病，在〔霜滿秋紅〕之句，時太早爾。曾端伯編雅詞，乃以此為楊如晦作，非   <br />   也。  </p>  <p>   <span class=\"style4\">王采漁家傲詞</span>   <br />   ■復齋漫錄云：王采輔道，觀文韶子也。徽宗朝，妄奏天神降於家，卒以此受禍。人   <br />   以其父熙河妄殺之報爾。嘗為漁家傲詞云：   <br />   <strong>日月無根天不老。浮生總被消磨了。    <br />    陌上紅塵常擾擾。昏復曉。一場大夢誰先覺。    <br />    洛水東流山四繞。路傍幾個新華表。    <br />    見說在時官職好。爭信道。冷煙寒雨埋荒草。   </strong>  </p>  <p>   <span class=\"style4\">洪覺范浪淘沙</span>   <br />   ■冷齋夜話云：予留南昌，久而忘歸。獨行無侶，意緒蕭然。偶登秋屏閣望西山，於   <br />   是浩然有歸志，作長短句寄意。其詞曰：   <br />   <strong>城裡久偷閒。塵涴雲衫。此身已是再眠蠶。隔岸有山歸去好，萬壑千巖。    <br />    霜曉更憑欄。滅盡晴嵐。微雲生處是茅庵。試問此生誰作伴，彌勒同龕。   </strong>  </p>  <p>   <span class=\"style4\">洪覺范禪師贈女真詞</span>   <br />   ■復齋漫錄云：臨川距城南一里，有觀曰魏壇，蓋魏夫人經遊之地，具諸顏魯公之碑   <br />   。以故諸女真嗣續不絕，然而守戒者鮮矣。陳虛中崇寧間守臨川，為詩曰：   <br />   <strong>夫人在兮若冰雪。夫人去兮仙跡滅。可惜如今學道人，羅裙帶上同心結。</strong>   <br />   洪覺范嘗以長短句贈一女真云：   <br />   <strong>十指嫩抽春筍，纖纖玉軟紅柔。人前欲展強嬌羞。微露雲衣霓袖。    <br />    最好洞天春晚，黃庭捲罷清幽。凡心無計奈閒愁。試捻花枝頻嗅。   </strong>  </p>  <p>   <span class=\"style4\">錢思公詞</span>   <br />   ■侍兒小名錄云：錢思公謫漢東日，撰玉樓春詞曰：   <br />   <strong>城上風光鶯語亂。城下煙波春拍岸。綠楊芳草幾時休，淚眼愁腸先已斷。    <br />    情懷漸變成衰晚。鸞鏡朱顏驚暗換。往年多病厭芳樽，今日芳樽惟恐淺。   </strong>   <br />   每酒闌歌之，則泣下。後閣有白髮姬，乃鄧王歌鬟驚鴻也。遽言先王將薨，預戒挽鐸   <br />   中歌木蘭花引紼為送。今相公亦將亡乎。果薨於隨州。鄧王舊曲亦嘗有〔帝鄉煙雨鎖   <br />   春愁，故國山川空淚眼〕之句。  </p>  <p>   <span class=\"style4\">劉後村</span>   <br />   ■劉克莊，字潛夫，號後村。有後村別調一卷，大抵直致近俗，效稼軒而不及也。夢   <br />   方孚若沁園春云：   <br />   <strong>何處相逢，登寶釵樓，訪銅雀台。    <br />    喚廚人斫就，東溟鯨鱠，圉人呈罷，西極龍媒。    <br />    天下英雄，使君與操，餘子誰堪共酒杯。車千乘，載燕南代北，劍客奇材。    <br />    飲酣畫鼓如雷。誰信被、晨雞催喚回。    <br />    歎年光過盡，功名未立，書生老去，機會主來。    <br />    使李將軍，遇高皇帝，萬戶侯、何足道哉。推衣起，但淒涼感舊，慷慨生哀。   </strong>   <br />   舉一以例，他詞類是。其詠菊念奴嬌後段云：   <br />   <strong>嘗度銓次群芳，梅花差可，伯仲之間耳。佛說諸天金色界，未必莊嚴如此。    <br />    尚友靈均，定交元亮，結好天隨子。籬邊坡下，一杯聊泛霜蕊。   </strong>   <br />   亦奇甚。送陳子華帥真州云：   <br />   <strong>記得太行兵百萬，曾入宗爺駕御。今把做、握蛇騎虎。    <br />    堪笑書生心膽怯，向車中閉置如新婦。空目送，孤鴻去。   </strong>   <br />   莊語亦可起懦。旅中浪淘沙云：   <br />   <strong>紙帳素屏遮。全似僧家。無端霜月闖窗紗。驚起玉關征戍夢，幾疊寒笳。    <br />    歲晚客天涯。鬢髮蒼華。今年衰似上些。詩酒近來都減價，孤負梅花。   </strong>   <br />   見天機餘錦。  </p>  <p>   <span class=\"style4\">劉伯寵</span>   <br />   ■劉伯寵，名褒，一字春卿，其詞多俊語。元夕云：   <br />   <strong>金猊戲掣星橋鎖。絳紗萬炬，玉梅千朵。羯鼓喧空，鶤弦沸曉，櫻梢微破。</strong>   <br />   春日旅況云：   <br />   <strong>遺策誰家，蕩子唾花，何處新妝。流經有恨，拾翠無心，往事淒涼。    <br />    紅淚不勝閨怨，白雲應老他鄉。   </strong>   <br />   送別云：   <br />   <strong>紅枕臂香痕未落，舟橫岸、作計匆匆。愁如織，斷腸啼鷢，饒舌訴東風。</strong>  </p>  <p>   <span class=\"style4\">劉叔安</span>   <br />   ■劉叔安，名鎮，號隨如。元夕慶春澤一首，入草堂選。又有阮郎歸云：   <br />   <strong>寒陰漠漠夜來霜。階庭風葉黃。歸鴉數點帶斜陽。誰家砧杵忙。    <br />    燈弄幌，月侵廊。熏籠添寶香。小屏低枕怯更長。和雲入醉鄉。   </strong>   <br />   亦清麗可誦。其詠茉莉云：〔月浸欄杆天似水，誰伴秋娘窗戶。〕評者以為不言茉莉   <br />   ，而想像可得，他花不能承當也。又春宴云：〔庭花弄影，一簾香月娟娟。〕有富貴   <br />   蘊藉之味。餞元宵餞春二詞皆奇，南渡填詞鉅工也。  </p>  <p>   <span class=\"style4\">施乘之</span>   <br />   ■施乘之，號楓溪。野外元夕云：   <br />   <strong>休言冷落山家。山翁本厭繁華。試問蓮燈千炬，何如月上梅花。</strong>   <br />   高情可想也。  </p>  <p>   <span class=\"style4\">戴石屏</span>   <br />   ■戴石屏，名復古，字式之，能詩，江湖四靈之一也。詞一卷，惟赤壁懷古滿江紅一   <br />   首，句有〔萬炬臨江貔虎噪，千艘烈炬魚龍舞。幾度東風吹世換，千年往事隨潮去〕   <br />   ，而全篇不稱。臨江仙一首差可。見予所選百琲明珠。餘無可取者。方虛谷議其胸中   <br />   無百字成誦書故也。  </p>  <p>   <span class=\"style4\">張宗瑞</span>   <br />   ■張宗瑞，鄱陽人，號東澤，詞一卷，名東澤綺語債。其詞皆倚舊腔，而別立新名，   <br />   亦好奇之過也。草堂詞選其疏簾淡月一篇，即桂枝香也。予愛其垂楊碧一篇，即謁金   <br />   門。其詞云：   <br />   <strong>花半濕。睡起一窗晴色。千里江南空咫尺。醉中歸夢直。    <br />    前度蘭舟送客。雙鯉沉沉消息。樓外垂楊如此碧。問春來幾日。   </strong>  </p>  <p>   <span class=\"style4\">李公昂</span>   <br />   ■李公昴，名昴英，號文溪，資州盤石人。送太守詞，〔有腳艷陽難駐〕一詞得名。   <br />   然其佳處不在此。文溪全集，予家有之。其蘭陵王一首絕妙，可並秦、周。其詞云：   <br />   <strong>燕穿幕。春在深深院落。單衣試、龍沫旋熏，又怕東風曉寒薄。    <br />    別來情緒惡。瘦得腰圍柳弱。清明近，正似海棠怯雨，芳疏任飄泊。    <br />    釵留去年約。恨易老嬌鶯，多誤靈鵲。碧雲杳杳天涯各。    <br />    望不斷芳草，又迷香絮，回文強寫字屢錯。淚欲注還閣。    <br />    孤酌。信春腳。更彩局誰歡，寶軫慵學。階除拾取飛花嚼。    <br />    是多少春恨，等閒吞卻。猛拍欄杆，歎命薄。悔舊諾。   </strong>   <br />   <span class=\"style6\">案：宋李昴英，字俊明，番禺人，有文溪存稿。詞品作李公昴誤，謂為資州盤石人，    <br />    亦誤。   </span>  </p>  <p>   <span class=\"style4\">陸放翁</span>   <br />   ■放翁詞纖麗處似淮海，雄慨處似東坡。其感舊鵲橋仙一首：   <br />   <strong>華燈縱博，雕鞍馳射，誰記當年豪舉。酒徒一半取封侯，獨去作、江邊漁父。    <br />    輕舟八尺，低篷三扇，占斷蘋洲煙雨。鏡湖元自屬閒人，又何必、官家賜與。   </strong>   <br />   英氣可掬，流落亦可惜矣。其〔墜鞭京洛，解佩瀟湘。欲歸時，司空笑問，漸近處，   <br />   丞相嗔狂〕，真不減少游。  </p>  <p>   <span class=\"style4\">張東父</span>   <br />   ■張震，字東父，號無隱居士，蜀之益寧人也。孝宗朝為諫官，有直聲。孝宗稱其知   <br />   無不言，言無不當。光宗朝以數直言去位。時稱〔王十朋去，省為之空。張震去，台   <br />   為之空〕。一代名臣也，而其詞婉媚風流，乃知賦梅花者，不獨宋廣平也。其驀山溪   <br />   〔青梅如豆〕一首，草堂入選，而失其名字。  </p>  <p>   <span class=\"style4\">天風海濤</span>   <br />   ■趙汝愚題鼓山寺云：   <br />   <strong>幾年奔走厭塵埃。此日登臨亦快哉。江月不隨流水去，天風常送海濤來。</strong>   <br />   朱晦翁摘詩中〔天風海濤〕字題扁，人不知其為趙公詩也。嚴次山有水龍吟題於壁云   <br />   ：   <br />   <strong>飆車飛上蓬萊，不須更跨琴高鯉。    <br />    砉然長嘯，天風澒洞，雲濤無際。    <br />    我欲乘桴，從茲浮海，約任公起。辦虹竿千丈，犗鉤五十，親點對、連鰲餌。    <br />    誰榜佳名空翠。紫陽仙去騎箕尾。    <br />    銀鉤鐵畫，龍拿鳳翥，留人間世。    <br />    更憶東山，哀箏一曲，灑沾襟淚。到而今，幸有高亭遺愛，寓甘棠意。   </strong>   <br />   此詞前段言江山景，後段〔紫陽仙去〕指朱文公，〔東山〕、〔甘棠〕指趙公也。趙   <br />   詩、朱字、嚴詞，可謂三絕。特記於此。  </p>  <p>   <span class=\"style4\">劉篁    <a target=\"_blank\" href=\"http://140.111.1.40/yitic/frc/frc02878.htm\">●</a>   </span>   <br />   ■劉圻父，字子寰，號篁   <a target=\"_blank\" href=\"http://140.111.1.40/yitic/frc/frc02878.htm\">●</a>。早登朱文公之門，居麻沙，有文集行世。其玉樓春云：   <br />   <strong>今來古往長安道。歲歲榮枯原上草。行人幾度到江濱，不覺身隨楓樹老。    <br />    蒲花易晚蘆花早。客里光陰如過鳥。一般垂柳短長亭，去路不如歸路好。   </strong>   <br />   頗有驚悟。觀泉二句云：〔靜坐時看松鼠飲，醉眠不礙山禽浴。〕亦新。  </p>  <p>   <span class=\"style4\">劉德修</span>   <br />   ■劉光祖，字德修，號後溪，蜀之簡州人。有鶴林文集，小詞附焉。其醉落魄云：   <br />   <strong>春風開者。一時還共春風謝。柳條送我今槐夏。    <br />    不飲香醪，孤負人生也。    <br />    曲塘泉細幽琴寫。胡床滑簟應無價。    <br />    日遲睡起簾鉤掛。何不歸與，花竹秀而野。   </strong>  </p>  <p>   <span class=\"style4\">潘庭堅</span>   <br />   ■潘   <a target=\"_blank\" href=\"http://140.111.1.40/yitic/frc/frc07012.htm\">●</a>，字庭堅，號紫巖，乙未何栗榜及第第三人。美姿容，時有諺云：狀元真何郎   <br />   ，榜眼真郭郎，探花真潘郎也。庭堅以氣節聞於時，詞止南鄉子一首，草堂所選是也   <br />   。首句〔生怕倚欄杆〕，今本〔生〕誤作〔我〕。   <br />   <span class=\"style6\">案：潘    <a target=\"_blank\" href=\"http://140.111.1.40/yitic/frc/frc07012.htm\">●</a>端平二年進士，此云何栗榜，蓋升庵誤記。   </span>  </p>  <p>   <span class=\"style4\">魏了翁</span>   <br />   ■魏了翁，字華父，號鶴山，邛州人。慶元己未第二人及第，與真西山齊名。道學宗   <br />   派，詞不作艷語。長短句一卷，綿壽詞也。菩薩蠻壽范靖倅云：   <br />   <strong>東窗五老峰前月。南窗九疊坡前雪。推出侍郎山。著君窗戶間。    <br />    離騷鄉里住。卻記庚寅度。挹取芷蘭芳。酌君千歲觴。   </strong>   <br />   又鷓鴣天壽范靖州云：   <br />   <strong>誰把璿璣運化工。參旗又掛玉梅東。三三律琯聲餘亥，九九元經卦起中。</strong>   <br />   又水調歌頭云：〔玉圍腰，金繫肘，繡籠鞍。〕宋代壽詞，無有過之者。  </p>  <p>   <span class=\"style4\">吳毅甫</span>   <br />   ■吳毅甫，名潛，號履齋，嘉定丁丑狀元，為賈似道所陷，南遷。有履齋詩餘行世。   <br />   有送李御帶祺一詞，〔報國無門空自怨，濟時有策從誰吐〕，亦自道也。李祺號竹湖   <br />   ，亦當時名士。所著有春秋王霸列國分紀，予得之於市肆，故書中乃為傳之，亦奇事   <br />   也。並附見。  </p>  <p>   <span class=\"style4\">履齋贈妓詞</span>   <br />   ■吳履齋有贈建寧妓女賀新郎詞，集中不載，見於小說，今錄於此。   <br />   <strong>可意人如玉。小簾櫳，輕勻淡佇，道家裝束。    <br />    長恨春歸無尋處，全在波明黛綠。看冶葉倡條非俗。    <br />    比似江梅清有韻，更臨風對月斜依竹。看不足，詠不足。    <br />    曲屏半掩青山簇。正輕寒，夜永花睡，半欹殘燭。    <br />    縹渺九霞光裡夢，香在衣裳剩馥。又只恐、銅壺聲促。    <br />    試問送人歸去後，對一奩、花影垂金粟。腸易斷，恨難續。   </strong>  </p>  <p>   <span class=\"style4\">向豐之</span>   <br />   ■向豐之，號樂齋，有如夢令一詞云：   <br />   <strong>誰伴明窗獨坐。我和影兒兩個。燈盡欲眠時，影也把人拋躲。    <br />    無那。無那。好個淒惶的我。   </strong>   <br />   詞似俚而意深，亦佳作也。   <span class=\"style6\">胖丁註：此李清照詞。</span>  </p>  <p>   <span class=\"style4\">毛幵</span>   <br />   ■毛幵小詞一卷，惟予家有之。其滿江紅云：   <br />   <strong>潑火初收，鞦韆外，輕煙漠漠。春漸遠，綠楊芳草，燕飛池閣。    <br />    已著單衣寒食後，夜來還是東風惡。對空山寂寂杜鵑啼，梨花落。    <br />    傷別恨，閒情作。十載事，驚如昨。向花前月下，共誰行樂。    <br />    飛蓋低迷南苑路，湔裙悵望東城約。但老來、憔悴惜春心，年年覺。   </strong>   <br />   此作亦佳，聊記於此。  </p>  <p>   <span class=\"style4\">驀山溪</span>   <br />   ■葛魯卿有驀山溪一曲，詠天穿節郊射也。宋以前，以正月二十三日為天穿節。相傳   <br />   云：女媧氏以是日補天，俗以煎餅置屋上，名曰補天穿。今其俗廢久矣。詞云：   <br />   <strong>春風野外，卵色天如水。魚戲舞綃紋，似出聽、新聲北里。    <br />    追風駿足，千騎捲高門。一箭過，萬人呼，雁落寒空裡。    <br />    天穿過了，此日名穿地。橫石俯清波，競追隨、新年樂事。    <br />    誰憐老子，使得縱遨遊，爭捧手，共憑肩，夾路遊人醉。   </strong>   <br />   詞不甚工，而事奇，故拈出之。〔卵色天〕用唐詩〔殘霞蹙水魚鱗浪，薄日烘雲卵色   <br />   天〕之句。東坡詩亦云：〔笑把鴟夷一杯酒，相逢卵色五湖天。〕今刻蘇詩不知出處   <br />   ，改卵色為柳色，非也。花間詞〔一方卵色楚南天〕，注以卵為泖，亦非。  </p>  <p>   <span class=\"style4\">張即之書莫崙詞</span>   <br />   ■   <strong>聽春教燕顰鶯訴。朝朝花困風雨。六橋忘卻清明後，碧盡柳絲千縷。    <br />    蜂蝶侶。正閒覓，閒花閒草閒歌舞。    <br />    最憐西子，尚薄薄雲情，盈盈波淚，點點舊眉嫵。    <br />    流紅記，空泛秋宮怨句。才色何處嬌妒。落紅無限隨風絮。    <br />    詩恨有誰曾遇。堪恨處。恨二十四番花信催花去。東君暗苦。    <br />    更多囑多情，多愁杜宇，多訴斷腸語。   </strong>   <br />   此宋人莫崙之詞，張即之書，孫生顯祖家藏。墨跡如新，而字極怪。錄其詞如此。即   <br />   之號樗寥。莫崙號若山。  </p>  <p>   <span class=\"style4\">寫詞述懷</span>   <br />   ■扶風馬大夫作詞述懷，聲寄滿庭芳云：   <br />   <strong>雪點疏髯，霜侵衰鬢，去年猶勝今年。一回老矣，堪歎又堪憐。    <br />    思昔青春美景，無非是、月下花前。誰知道，金章紫綬，多少事憂煎。    <br />    侵晨，騎馬出，風初暴橫，雨又淒然。想山翁野叟，正爾高眠。    <br />    更有紅塵赤日，也不到、松下林邊，如何好，吳淞江上，閒了釣魚船。   </strong>   <br />   大夫名晉，字孟昭，嘗為仕宦。  </p>  <p>   <span class=\"style4\">岳珂祝英台近詞</span>   <br />   ■岳珂北固亭祝英台近填詞云：   <br />   澹煙橫、層霧斂。勝概分雄占。月下鳴榔，風急怒濤颭。   <br />   關河無限清愁，不堪臨檻。正雙鬢，秋風塵染。   <br />   漫登覽。極目萬里沙場，事業頻看劍。古往今來，南北限天塹。   <br />   倚樓誰弄新聲，重城門正掩。歷歷數、西州更點。   <br />   此詞感慨忠憤，與辛幼安〔千古江山〕一詞相伯仲。  </p>  <p>   <span class=\"style4\">蘇雪坡贈楊直夫詞</span>   <br />   ■蘇雪坡贈楊直夫名棟，青神人。   <span class=\"style6\">此姚勉詞，勉號雪坡，楊慎誤作蘇雪坡。</span>詞云：   <br />   <strong>允文事業從容了。要岷峨人物，後先相照。見說君王曾有問，似此人才多少。    <br />    況蜀珍、先已登廊廟。但側耳，聽新詔。   </strong>   <br />   按小說，高宗曾問馬騏曰：〔蜀中人才如虞允文者有幾。〕騏對曰：〔未試焉知，允   <br />   文亦試而後知也。〕蘇與楊、馬皆蜀人。楊在眉山為甲族。直夫之妹通經學，比於曹   <br />   大家。嫁虞氏，生虞集，為鉅儒。其學無師，傳於母氏也。此事蜀人亦罕知，故著之   <br />   。馬騏，南郡人，涓之孫。  </p>  <p>   <span class=\"style4\">慶樂園詞</span>   <br />   ■慶樂園，韓侂冑之南園也。張叔夏著高陽台詞云：   <br />   <strong>古木迷鴉，虛堂起燕，歡遊轉眼驚心。南圃東窗，酸風掃盡芳塵。    <br />    鬢貂飛入平原草，最可憐、渾是秋陰。夜沉沉，不信歸魂，不到花深。    <br />    吹簫踏葉幽尋去，任船依斷石，岫裹寒雲。老桂懸香，珊瑚碎擊無音。    <br />    故園已是愁如許，撫殘碑、又卻傷今。更關情，秋水人家，斜照西林。   </strong>  </p>  <p>   <span class=\"style4\">詠雲詞譏史彌遠</span>   <br />   ■彌遠之比周於楊後也，出入宮禁，外議甚嘩。有人作詠雲詞譏之云：〔往來與月為   <br />   儔，舒捲和天也蔽。〕宋人言其本朝家法最正，母后最賢，至楊後則蕩然矣。  </p>  <p>   <span class=\"style4\">趙從橐壽賈似道陂塘柳</span>   <br />   ■趙從橐陂塘柳云：   <br />   <strong>指庭前翠雲含雨。霏霏香滿仙宇。一清透徹渾無底，秋水也無流處。    <br />    君試數。此樣襟懷，頓得乾坤住。閒情半許。    <br />    聽萬物氤氳，從來形色，每向靜中覷。    <br />    琪花路。相接西池壽母。年年弦月時序。荷衣菊佩尋常事，分付兩山容與。    <br />    天證取。此老平生，可向青天語。    <br />    瑤卮緩舉。要見我何心，西湖萬頃，來去自鷗鷺。   </strong>  </p>  <p>   <span class=\"style4\">賈似道壁詞</span>   <br />   ■似道遭貶，時人題壁云：   <br />   <strong>去年秋。今年秋。湖上人家樂復憂。西湖依舊流。    <br />    吳循州。賈循州。十五年間一轉頭。人生放下休。   </strong>   <br />   此語視雷州寇司戶之句尤警。吳循州謂履齋之貶，乃賈擠之也。  </p>  <p>   <span class=\"style4\">劉須溪</span>   <br />   ■須溪劉辰翁元宵雨詞云：   <br />   <strong>角動寒譙。看雨中燈市，雪意蕭蕭。星球明戲馬，歌管雜鳴刁。    <br />    泥沒膝，舞停腰。焰蠟任風飄。更何憐，紅啼桃臉，綠沬楊橋。    <br />    當年樂事朝朝。曾錦鞍呼妓，金屋藏嬌。圍香春醉酒，坐月夜吹簫。    <br />    今老去，倦歌謠。嫌殺杜家喬。漫三杯、擁爐覓句，斷送春宵。   </strong>   <br />   以意難忘按之，可歌也。  </p>  <p>   <span class=\"style4\">詹天游</span>   <br />   ■詹天游以艷詞得名，見諸小說。其送童甕天兵後歸杭齊天樂云：   <br />   <strong>相逢喚醒京華夢，胡塵暗斑吟發。倚擔評花，認旗沽酒，歷歷行歌奇跡。    <br />    吹香弄碧。有坡柳風情，逋梅月色。畫鼓江船，滿湖春水斷橋客。    <br />    當時何限俊侶，甚花天月地，人被雲隔。    <br />    卻載蒼煙，更招白鷺，一醉修江又別。今回記得。    <br />    再折柳穿魚，賞梅催雪。如此湖山，忍教人更說。   </strong>   <br />   此伯顏破杭州之後也。觀其詞全無黍離之感，桑梓之悲，而止以遊樂言。宋末之習，   <br />   上下如此，其亡不亦宜乎。童甕天失其名氏，有甕天脞語一卷傳於今云。天游又有清   <br />   平調云：   <br />   <strong>醉紅宿翠。髻嚲烏雲墜。管甚夜來不得睡。那更今朝早起。    <br />    東風滿搦腰肢。階前小立多時。卻恨一番新雨，想應濕透鞋兒。   </strong>   <br />   蓋詠妓訴狀立廳下也。又見石次仲集。  </p>  <p>   <span class=\"style4\">鄧千江</span>   <br />   ■金人樂府稱鄧千江望海潮為第一。其詞云：   <br />   <strong>雲雷天塹，金湯地險，名藩自古皋蘭。營屯繡錯，山形米聚，喉襟百二秦關。    <br />    鏖戰血猶殷。見陣雲冷落，時有雕盤。靜塞樓頭，曉月依舊玉弓彎。    <br />    看看定遠西還。有元戎閫令，上將齋壇。    <br />    區脫晝空，兜零夕舉，甘泉又報平安。吹笛虎牙間。    <br />    且宴陪珠履，歌按雲鬟。來招英靈醉魄，長繞賀蘭山。   </strong>   <br />   此詞全步驟沈公述上王君貺一首，今錄於此：   <br />   <strong>山光凝翠，川容如畫，名都自古并州。簫鼓沸天，弓刀似水，連營百萬貔貅。    <br />    金騎走長楸。少年人，一一錦帶吳鉤。路入榆關，雁飛汾水正宜秋。    <br />    近思昔日風流。有儒將醉吟，才子狂遊。松偃舊亭，城高故國，空留舞榭歌樓。    <br />    方面倚賢侯。便恐為霖雨，歸去難留。好向西溪，恣攜絃管宴蘭舟。   </strong>   <br />   然千江之詞，繁縟雄壯，何啻十倍過之，不止出藍而已。  </p>  <p>   <span class=\"style4\">王予可</span>   <br />   ■王予可，金明昌時人。或傳其仙去，事不可知。其生查子云：   <br />   <strong>夜色明河淨，好風來千里。水殿謫仙人，皓齒清歌起。    <br />    前聲金斝中，後聲銀河底。一夜嶺頭雲，繞遍樓前水。   </strong>   <br />   詞之飄逸高妙如此，固謫仙之流亞也。  </p>  <p>   <span class=\"style4\">滕玉霄</span>   <br />   ■元人工於小令套數，而宋詞又微。惟滕玉霄集中，填詞不減宋人之工。今略記其百   <br />   字令一首云：   <br />   <strong>柳顰花困。把人間恩怨，樽前傾盡。何處飛來雙比翼，直是同聲相應。    <br />    寒玉嘶風，香雲捲雪，一串驪珠引。阮郎去後，有誰著意題品。    <br />    誰料濁羽清商，繁弦急管，猶自餘風韻。莫是紫鸞天上曲，兩兩玉童相並。    <br />    白髮梨園，青衫老傳，試與留連聽。可人何處，滿庭霜月清冷。   </strong>   <br />   玉霄又有贈歌童阿珍瑞鷓鴣云：   <br />   <strong>分桃斷袖絕嫌猜。翠被紅褌興不乖。洛浦乍陽新燕爾，巫山行雨左風懷。    <br />    手攜襄野便娟合，背抱齊宮婉孌懷。玉樹庭前千載曲，隔江唱罷月籠階。   </strong>   <br />   蓋鄭櫻桃解紅兒之流也。用事甚工。予同年吳學士仁甫喜誦之。  </p>  <p>   <span class=\"style4\">牧庵詞</span>   <br />   ■姚牧庵醉高歌詞云：   <br />   <strong>十年燕月歌聲。幾點吳霜鬢影。西風吹起鱸魚興。已在桑榆暮景。    <br />    榮枯枕上三更。傀儡場中四並。人生幻化如泡影。幾個臨危自省。   </strong>   <br />   牧庵一代文章巨公，此詞高古，不減東坡、稼軒也。  </p>  <p>   <span class=\"style4\">元將填詞</span>   <br />   ■元將紇石烈子仁上平南詞云：   <br />   <strong>蠆鋒搖，螳臂振，舊盟寒。恃洞庭，彭蠡狂瀾。    <br />    天兵小試，萬蹄一飲楚江乾。捷書飛上九重天。春滿長安。    <br />    舜山川。周禮樂，唐日月，漢衣冠，洗五州妖氣關山。    <br />    已平全蜀，風行何用一泥丸。有人傳喜，日邊都護先還。   </strong>   <br />   此亦黠虜也。天欲戕我中國人，乃生此種，反指中國為妖氣也耶。非我皇明一汛掃之   <br />   ，天柱折而地維陷矣。  </p>  <p>   <span class=\"style4\">江西烈女詞</span>   <br />   ■戴石屏薄遊江西，有富翁以女妻之。留三年，一日思歸。詢其所以，告以曾娶。妻   <br />   以白其父，父怒。妻宛曲解之，盡以嫁奩贈之，仍餞之以詞，自投江而死。其詞云：   <br />   <strong>惜多才，憐薄命，無計可留汝。揉碎花箋，仍寫斷腸句。    <br />    道傍楊柳依依，千絲萬縷，抵不住、一分愁緒。    <br />    捉月盟言，不是夢中語。後回君若重來，不相忘處，把杯酒澆奴墳土。   </strong>   <br />   嗚呼，石屏可謂不仁不義之甚矣。既誑良人女為妻，三年興盡而棄之。又受其奩具而   <br />   甘視其死。俗有謔詞云：〔孫飛虎好色，柳盜跖貪財，這賊牛兩般都愛。〕石屏之謂   <br />   與。出桂苑叢談，馮翊子伏著。  </p>  <p>   <span class=\"style4\">卷六</span>  </p>  <p>   <span class=\"style4\">八詠樓</span>   <br />   ■沈休文八詠詩，語麗而思深，後人遂以名樓，照映千古。近時趙子昂、鮮於伯機詩   <br />   詞頗勝。趙詩云：   <br />   <strong>山城秋色靜朝暉。極目登臨未擬歸。羽士曾聞遼鶴語，征人又見塞鴻飛。    <br />    西流二水玻璃合，南去千峰紫翠圍。如此溪山良不惡，休文何事不勝衣。   </strong>   <br />   鮮於百字令云：   <br />   <strong>長溪西注，似延平雙劍，千年初合。溪上千峰明紫翠，放出群龍頭角。    <br />    瀟灑雲林，微茫煙草，極目春洲闊。城高樓迥，恍然身在寥廓。    <br />    我來陰雨兼旬，灘聲怒起，日日東風惡。須待青天明月夜，一試嚴維佳作。    <br />    風景不殊，溪山信美，處處堪行樂。休文何事，年年多病如削。   </strong>   <br />   二作結句略同，稍含微意，不專為詠景發。予故取而著之也。  </p>  <p>   <span class=\"style4\">杜伯高三詞</span>   <br />   ■杜旟，字伯高，蘭亭詩為世所傳，樂府亦佳。酹江月賦石頭城云：   <br />   <strong>江山如此，是天開萬古，東南王氣。一自髯孫橫短策，坐使英雄鵲起。    <br />    玉樹聲消，金蓮影散，多少傷心事。千年遼鶴，並疑城郭非是。    <br />    當日萬駟雲屯，潮生潮落處，石頭孤峙。人笑褚淵今齒冷，只有袁公不死。    <br />    斜日荒煙，神州何在，欲墮新亭淚。元龍老矣，世間何限餘子。   </strong>   <br />   摸魚兒湖上賦云：   <br />   <strong>放扁舟，萬山環處，平鋪碧浪千頃。仙人憐我征塵久，借與夢遊清枕。    <br />    風乍靜，望兩岸群峰，倒浸玻璃影。樓台相映。    <br />    更日薄煙輕，荷花似醉，飛鳥墮寒鏡。    <br />    中都內，羅綺千街萬井。天教此地幽勝。仇池仙伯今何在，堤柳幾眠還醒。    <br />    君試問，問此意只今，更有何人領。功名未竟。    <br />    待學取鴟夷，仍攜西子，來動五湖興。   </strong>   <br />   驀山溪賦春云：   <br />   <strong>春風如客，可是繁華主。紅紫未全開，早綠遍江南千樹。    <br />    一番新火，多少倦遊人。纖腰柳，不知愁，猶作風前舞。    <br />    小欄杆外，兩兩幽禽語。問我不歸家，有佳人天寒日暮。    <br />    老來心事，唯只有春知。江頭路，帶春來，更帶春歸去。   </strong>  </p>  <p>   <span class=\"style4\">徐一初登高詞</span>   <br />   ■徐一初登高摸魚兒詞：   <br />   <strong>對茱萸，一年一度。龍山今在何處。參軍莫道無勳業，消得從容樽俎。    <br />    君看取。便破帽飄零，也傳名千古。當年幕府。    <br />    知多少時流，等閒收拾，有個客如許。    <br />    追往事，滿目山河晉土。征鴻又過邊羽。登臨莫苦。高怪望，怕見故宮禾黍。    <br />    觴綠醑。澆萬斛牢愁，淚閣新亭雨。黃花無語。    <br />    畢竟是西風，朝來披拂，猶識舊時主。   </strong>   <br />   亦感慨之詞也。  </p>  <p>   <span class=\"style4\">南澗詞</span>   <br />   ■韓南澗題採石蛾眉亭詞云：   <br />   <strong>倚天絕壁。直下江千尺。天際兩蛾橫黛，愁與恨，幾時極。    <br />    暮潮風正急。酒闌聞塞笛。試問謫仙何處，青山外，遠煙碧。   </strong>   <br />   此霜天曉角調也。未有能繼之者。  </p>  <p>   <span class=\"style4\">高竹屋蘇堤芙蓉詞</span>   <br />   ■高竹屋詠蘇堤芙蓉菩薩蠻詞：   <br />   <strong>紅雲半壓秋波急。艷妝泣露啼嬌色。幽夢入仙城，風流石曼卿。    <br />    宮袍呼醉醒。休捲西風錦，明月粉香殘。六橋煙水寒。   </strong>  </p>  <p>   <span class=\"style4\">念怒嬌祝英台近</span>   <br />   ■德祐乙亥，太學生作念奴嬌云：   <br />   <strong>半堤花雨。對芳辰消遣，無奈情緒。春色尚堪描畫在，萬紫千紅塵土。    <br />    鵑促歸期，鶯收佞舌，燕作留人語。繞欄紅藥，韶華留此孤主。    <br />    真個恨殺東風，幾番過了，不似今番苦。樂事賞心磨滅盡，忽見飛書傳羽。    <br />    湖水湖煙，峰南峰北，總是堪傷處。新塘楊柳，小橋猶自歌舞。   </strong>   <br />   又祝英台近云：   <br />   <strong>倚危欄，斜日暮。驀驀甚情緒。稚柳嬌黃，全未禁風雨。    <br />    春江萬里雲濤，扁舟飛渡。那更塞鴻無數。    <br />    歡離阻。有恨落天涯，誰念孤旅。滿目風塵，冉冉如飛霧。    <br />    是何人惹愁來，那人何處。怎知道、愁來又去。   </strong>  </p>  <p>   <span class=\"style4\">文山和王昭儀滿江紅詞</span>   <br />   ■王昭儀之詞，傳播中原。文天祥讀至末句，歎曰：〔惜也，夫人於此少商量矣。〕   <br />   為之代作一篇云：   <br />   <strong>試問琵琶，胡沙外、怎生風色。最苦是，姚黃一朵，移根仙闕。    <br />    王母歡闌瓊宴罷，仙人淚滿金盤側。聽行宮、半夜雨淋鈴，聲聲歇。    <br />    彩雲散，香塵滅。銅它恨，那堪說。想男兒慷慨，嚼穿齦血。    <br />    回首昭陽離落日，傷心銅雀迎新月。算妾身不願似天家，金甌缺。   </strong>   <br />   又和云：   <br />   <strong>燕子樓中，又捱過、幾番秋色。相思處，青年如夢，乘鸞仙闕。    <br />    肌玉暗消衣帶緩，淚珠斜透花鈿側。最無端、蕉影上窗紗，青燈歇。    <br />    曲池合，高台滅。人間事，何堪說。向南陽阡上，滿襟清血。    <br />    世態便如翻覆雨，妾身元是分明月。笑樂昌一段好風流，菱花缺。   </strong>   <br />   附王昭儀詞：   <br />   <strong>太液芙蓉，渾不是、舊時顏色。曾記得，恩承雨露，玉樓金闕。    <br />    名播蘭簪妃後裡，暈潮蓮臉君王側。忽一朝顰鼓揭天來，繁華歇。    <br />    龍虎散，風雲滅。千古恨，憑誰說。對山河百二，淚沾襟血。    <br />    驛館夜驚塵土夢，宮車晚碾關山月。願嫦娥、相顧肯相容，隨圓缺。   </strong>  </p>  <p>   <span class=\"style4\">徐君寶妻詞</span>   <br />   ■兵州徐君寶妻某氏，被虜來杭，居韓蘄王府。自岳至杭，自從數千里。其主者數欲   <br />   犯之，而終以巧計脫。蓋某氏有令姿，主者弗忍殺之也。一日，主者怒甚，將即強焉   <br />   。因告曰：俟妾祭謝先夫，然後乃為君婦不遲也，君奚怒焉。主者喜諾。某氏乃焚香   <br />   再拜默祝，南向飲泣，題滿庭芳一詞於壁上。書已，投大池中以死。詞云：   <br />   <strong>漢上繁華，江南人物，尚遺宣政風流。綠窗朱戶，十里爛銀鉤。    <br />    一旦刀兵齊舉，旌旗擁、百萬貔貅。長驅入、歌樓舞榭，風捲落花愁。    <br />    清平三百載，典章人物，掃地都休。幸此身未北，猶客南州。    <br />    破鑒徐郎何在，空惆悵、相見無由。從今後，斷魂千里，夜夜岳陽樓。   </strong>  </p>  <p>   <span class=\"style4\">傅按察鴨頭綠</span>   <br />   ■元時有傅按察者，嘗作鴨頭綠一詞悼宋云：   <br />   <strong>靜中看。記昔日淮山隱隱，宛若虎踞龍盤。下樊襄。    <br />    指揮湘漢，鞭雲騎、圍繞江干。勢不成三，時當混一，過唐之數不為難。    <br />    陳橋驛，孤兒寡婦，久假當還。    <br />    掛征帆。龍舟催發，紫宸初捲朝班。    <br />    禁庭空，土花暈碧，輦路悄，訶喝聲乾。縱餘得、西湖風景，花柳亦凋殘。    <br />    去國三千，遊仙一夢，依然天淡夕陽間。昨宵也，一輪明月，還照臨安。   </strong>  </p>  <p>   <span class=\"style4\">楊復初南山詞</span>   <br />   ■楊復初築室南山，以村居為號。凌彥翀以漁家傲詞壽之云：   <br />   <strong>采芝步入南山道。山深宛似蓬萊島。聞說村居詩思好。    <br />    還被惱。蒼苔滿地無人掃。    <br />    載酒亭前松合抱。客來便許同傾倒。玉兔已將靈藥搗。    <br />    秋意早。月華長似人難老。   </strong>   <br />   復初和詞云：   <br />   <strong>當時承望求仙道。那知薄命如郊島。留得殘生猶自好。    <br />    多懊惱。塵緣俗慮何時掃。    <br />    子已成童無用抱。醉眠任使和衣倒。今歲砧聲秋未搗。    <br />    涼風早。看來只恐中年老。   </strong>   <br />   瞿宗吉和詞云：   <br />   <strong>喜來不涉邯鄲道。愁來不竄沙門島。惟有村居閒最好。    <br />    無事惱。苔階竹徑頻頻掃。    <br />    有酒可斟琴可抱。長年擬看三松倒。臼內靈砂親自搗。    <br />    歸隱早。朝來未放玄真老。   </strong>   <br />   宗吉既和此詞，而復序云：舊譜皆以仄聲起，歐公呼范文正為〔窮塞主〕，首句所謂   <br />   〔塞上秋來〕者，正此格也。他如王荊公之〔平岸小橋千嶂抱〕，周清真之〔幾日春   <br />   陰寒側側〕，謝無逸之〔秋水無痕清見底〕，張仲宗之〔釣笠披雲青嶂繞〕，亦皆如   <br />   是。今二公皆以平聲易之，特著此，以俟知音爾。  </p>  <p>   <span class=\"style4\">凌彥翀無慾念</span>   <br />   ■凌彥翀作無俗念詞云：   <br />   <strong>等閒屈指，算今來古往，誰為英傑。耳目聰明天賦予，怎肯虛生虛滅。    <br />    去燕來鴻，飛烏走兔，世事何時歇。風波境界，大川不用頻涉。    <br />    空踏遍、萬戶千門，五湖四海，一樣中秋月。    <br />    正面相看君記取，全體本來無缺。空裡非空，夢中是夢，莫向癡人說。    <br />    便須騎鶴，夜深朝禮金闕。   </strong>   <br />   又蝶戀花詞云：   <br />   <strong>一色杏花三百樹。茅屋無多，更在花深處。    <br />    旋壓小槽留客住。舉杯忽聽黃鸝語。    <br />    醉眼看花花亦舞。風妒殘紅，飛過鄰牆去。    <br />    卻似牧童遙指處。清明時節紛紛雨。   </strong>   <br />   詞格清逸，一洗鉛華，非駢金儷玉者比也。  </p>  <p>   <span class=\"style4\">瞿宗吉西湖秋泛</span>   <br />   ■宗吉西湖秋泛滿庭芳詞：   <br />   <strong>露葦催黃，煙蒲駐綠，水光山色相連。紅衣落盡，辜負採蓮船。    <br />    點檢六橋楊柳，但幾個、抱葉殘蟬。秋容晚，雲寒雁背，風冷鷺鷥肩。    <br />    華筵。容易散。愁添酒量，病減詩顛。況情懷沖淡，漸入中年。    <br />    掃退舞裙歌扇，盡付與、一枕高眠。清閒好，脫巾露髮，仰面看青天。   </strong>   <br />   又西湖四時望江南詞：   <br />   <strong>西湖景，春日最宜晴。花底管弦公子宴，水邊羅綺麗人行。十里按歌聲。    <br />    西湖景，夏日正堪遊。金勒馬嘶垂柳岸，紅妝人泛採蓮舟。驚起水中鷗。    <br />    西湖景，秋日更宜觀。桂子岡巒金粟富，芙蓉洲渚彩雲間。爽氣滿山前。    <br />    西湖景，冬日轉清奇。賞雪樓台評酒價，觀梅園圃定春期。共醉太平時。   </strong>  </p>  <p>   <span class=\"style4\">瞿宗吉鞋杯詞</span>   <br />   ■楊廉夫嘗訪瞿士衡，以鞋杯行酒，命其侄孫宗吉詠之。宗吉作沁園春以呈，廉夫大   <br />   喜，即命侍妓歌以侑觴。詞云：   <br />   <strong>一掬嬌春，弓樣新裁，蓮步未移。    <br />    笑書生量窄，愛渠盡小，主人情重，酌我休遲。    <br />    醞釀朝雲，斟量暮雨，能使曲生風味奇。何須去，向花塵留跡，月地偷期。    <br />    風流到處便宜。便豪吸雄吞不用辭。    <br />    任凌波南浦，唯誇羅襪，賞花上苑，只勸金卮。    <br />    羅帕高擎，銀瓶低注，絕勝翠裙深掩時。華筵散，奈此心先醉，此恨誰知。   </strong>  </p>  <p>   <span class=\"style4\">馬浩瀾著花影集</span>   <br />   ■馬浩瀾著花影集，自序云：〔予始學為南詞，漫不知其要領。偶閱吹劍錄，中載東   <br />   坡在玉堂日，有幕士善歌。坡問曰：『吾詞何如柳耆卿。』對曰：『柳郎中詞宜十七   <br />   八女孩兒，按紅牙拍，歌楊柳岸曉風殘月。學士詞須關西大漢，執鐵板唱大江東去。   <br />   』緣是求二公詞而讀之，下筆略知蹊徑。然四十餘年，僅得百篇，亦不可謂不難矣。   <br />   法雲道人嘗勸山谷勿作小詞。山谷云：『空中語爾。』予欲以空中語名其集，或曰不   <br />   文，改稱花影集。花影者，月下燈前，無中生有。以為假則真，謂為實猶涉虛也。〕   <br />   今漫摘數首，以便展玩云。其商調少年遊云：   <br />   <strong>弄粉調脂，梳雲掠月，次第曉妝成。鸚鵡籠邊，秋千牆裡，半晌不聞聲。    <br />    原來卻在瑤階下，獨自踏花行。笑摘朱櫻，微揎翠袖，枝上打流鶯。   </strong>   <br />   行香子云：   <br />   <strong>紅遍櫻桃。綠暗芭蕉。鎖窗深、春思無聊。雙飛燕嬾，百囀鶯嬌。    <br />    正漏聲遲，簾影靜，篆香飄。    <br />    惜月前宵。病酒今朝。有誰知、臂玉微銷。封題錦字，寄與蘭翹。    <br />    恨樹重重，雲渺渺，水迢迢。   </strong>   <br />   春夜生查子云：   <br />   <strong>燒罷夜香時，獨立簾兒下。真個可憐宵，一刻千金價。    <br />    啼痕不記行，暗濕鮫綃帕。蝶宿牡丹叢，月轉秋千架。   </strong>   <br />   春日海棠春云：   <br />   <strong>越羅衣薄輕寒透。正畫閣、風簾飄繡。無語小鶯慵，有恨垂楊瘦。    <br />    桃花人面應依舊。憶那日、擎漿時候。添得暮愁牽，只為秋波溜。   </strong>   <br />   鳳凰台上憶吹簫云：   <br />   <strong>淡淡秋容。澄澄夜影，娟娟月掛梧桐。愛簫聲縹緲，簾影玲瓏。    <br />    綵鳳銜書未至，玉宇淨、香霧空濛。涼如水，翠苔凝露，琪樹吟風。    <br />    匆匆。年華暗換，嗟舊歡成夢。芳鬢飛蓬。想清江泛鷁，紫陌遊驄。    <br />    應念佳期虛負，瞻素彩、感慨相同。凝情久，誰家搗衣，砧桁丁東。   </strong>   <br />   青玉案云：   <br />   <strong>平川渺渺花無數。明鏡裡，孤舟度。華下美，人和笑顧。    <br />    問郎莫似，乞漿崔護，別久來何暮。    <br />    盈盈羅襪凌波步。眉月連娟鬢如霧。人世光陰花上露。    <br />    勸郎休去，再來恐誤，個是桃源路。   </strong>   <br />   中秋鵲橋仙云：   <br />   <strong>不寒不暑，無風無雨，秋色平分佳節。桂花香散夜涼生，小樓上、簾兒高揭。    <br />    多愁多病，閒憂閒悶，綠鬢紛紛成雪。平生不作負恩人，惟負了、今宵明月。   </strong>   <br />   九日金菊對芙蓉云：   <br />   <strong>過雁行低，嗚螿韻急，紛紛葉下亭皋。向霜庭看菊，飆館題糕。    <br />    依然賓主東南美，勝龍山，迢遞登高。繡屏孔雀，金盤螃蟹，銀甕葡萄。    <br />    痛飲鯨捲波濤。笑百年春夢，萬事秋毫。問台前戲馬，海上連鰲。    <br />    當時二子今安在，乾坤大、容我粗豪。四弦裂帛，雙鬟舞雪，左手持螯。   </strong>   <br />   梅花東風第一枝云：   <br />   <strong>餌玉餐香，夢雲情月，花中無此清瑩。儼然姑射仙人，華佩明璫新整。    <br />    五銖衣薄，應怯瑤台淒冷。自驂鸞來下人間，幾度雪深煙暝。    <br />    孤絕處，江波流影。憔悴也，春風銷粉。相思千種閒愁，聲聲翠禽啼醒。    <br />    西湖東閣，休說當時風景。但留取、一點芳心，他日調羹金鼎。   </strong>   <br />   落花滿庭芳云：   <br />   <strong>春老園林，雨餘庭院，偏惹蝶駭鶯猜。蔫紅皺白，狼藉滿蒼苔。    <br />    正是愁腸欲斷，珠箔外、點點飄來。分明似、身輕飛燕，扶下碧雲台。    <br />    當初珍重意，金錢競買，玉砌新栽。正翠屏遮護，羯鼓催開。    <br />    誰道天機繡錦，都化作、紫陌塵埃。紗窗裡，有人憐惜，無語托香腮。   </strong>  </p>  <p>   <span class=\"style4\">馬浩瀾詞</span>   <br />   ■馬浩瀾洪，仁和人，號鶴窗。善詩詠而詞調尤工。皓首韋布，而含吐珠玉，錦繡胸   <br />   腸，褒然若貴介王孫也。嘗題許應和松竹雙清扇景詞云：   <br />   <strong>剪蒿萊。曾將雙翠親裁。旋添成、園林佳勝，依稀嶰谷徂徠。    <br />    鳳飛過，文章燦爛，蛟騰攫，鱗甲毰毸。    <br />    剉節題詩，收花釀酒，鬢黏香粉袖黏苔。    <br />    無人識，棟樑之具，管籥之才。蔭亭台。盡多風月，清無半點塵埃。    <br />    竿期截，六鰲連舉，巢堪托，孤鶴時來。    <br />    色瑩琅玕，脂凝琥珀，笑他們柳與庭槐。    <br />    蕭郎去，畢宏已老，誰富寫生才。君看取，歲寒三友，只欠梅開。   </strong>   <br />   蓋多麗詞也。許東溟以為可追跡康伯可，可謂信然。又題梅花江城引云：   <br />   <strong>雪晴閒覽瘦筇扶。過西湖。訪林逋。湖上天寒，草樹盡凋枯。    <br />    忽見瓊葩光照眼，仙格調，玉肌膚。    <br />    夜空雲靜月輪孤。巧相摹。海濤圖。時聽枝頭，啁哳翠禽呼。    <br />    縱有明珠三百琲，知似得，此花無。   </strong>   <br />   清氣逸發，瑩無塵想。又題許東溟小景昭君怨云：   <br />   <strong>路遠危峰斜照。瘦馬塵風衣帽。此去向蕭關。向長安。    <br />    便坐紫薇花底。只似黃粱夢裡。三徑易生苔。早歸來。   </strong>   <br />   言有盡而意無窮，方是作者。徐伯齡言，鶴窗與陸清溪偕出菊莊之門，而清溪得詩律   <br />   ，鶴窗得詞調，異體齊名，可謂盛矣。  </p>  <p>   <span class=\"style4\">馬浩瀾念奴嬌</span>   <br />   ■馬浩瀾念奴嬌詞云：   <br />   <strong>東風輕軟，把綠波吹作，縠紋微皺。彩舫亭亭寬似屋，載得玉壺芳酒。    <br />    勝景天開，佳朋雲集，樂繼蘭亭後。珍禽兩兩，驚飛猶自回首。    <br />    學士港口桃花，南屏松色，蘇小門前柳。冷翠柔金紅綺幔，掩映水明山秀。    <br />    閒試評量，總宜圖畫，無此丹青手。歸時侵夜，香街華月如晝。   </strong>  </p>  <p>   <span class=\"style4\">聶大年詞附馬浩瀾和</span>   <br />   ■聶大年嘗賦卜算子二首，蓋自況也。詞云：   <br />   <strong>楊柳小蠻腰，慣逐東風舞。學得琵琶出教坊，不是商人婦。    <br />    忙整玉搔頭，春筍纖纖露。老卻江南杜牧之，懶為秋娘賦。   </strong>  </p>  <p>   <strong>粉淚濕鮫綃，只恐郎情薄。夢到巫山第幾峰，酒醒燈花落。    <br />    數日尚春寒，未把羅衣著。眉黛含顰為阿誰，但悔從前錯。   </strong>   <br />   馬浩瀾和云：   <br />   <strong>歌得雪兒歌，舞得霓裳舞。料想前身跨鳳仙，合作蕭郎婦。    <br />    顏色雪中梅，淚點花梢露。雲雨巫山十二峰，未數高唐賦。   </strong>  </p>  <p>   <strong>花壓鬢雲低，風透羅衫薄。殘夢瞢騰下翠樓，不覺金釵落。    <br />    幾許別離愁，獨自思量著。欲寄蕭郎一紙書，又怕歸鴻錯。   </strong>  </p>  <p>   <span class=\"style4\">一枝春守歲詞</span>   <br />   ■守歲之詞雖多，極難其選，獨楊守齋一枝春最為近世所稱。詞云：   <br />   <strong>竹爆驚春，競喧闐夜起，千門簫鼓。流蘇帳暖，翠鼎緩騰香霧。    <br />    停杯未舉。奈剛要、送年新句。應自賞、歌清字圓，未誇上林鶯語。    <br />    從他歲窮日暮。縱閒愁，怎減劉郎風度。屠蘇辦了，迤邐柳忻梅妒。    <br />    宮壺未晚，早驕馬繡車盈路。還又把，月夕花朝，自今細數。   </strong>  </p>  <p>   <span class=\"style4\">鬥草詞</span>   <br />   ■春日，婦女喜為鬥草之戲。黃子常綺羅香詞云：   <br />   <strong>綃帕藏春，羅裙點露，相約鶯花叢裡。翠袖拈芳，香沁筍芽纖指。    <br />    偷摘遍、綠逕煙霏，悄攀下，畫欄紅紫。掃花階，褥展芙蓉，瑤台十二降仙子。    <br />    芳園清晝乍永，亭上吟吟笑語，妒穠夸麗。奪取籌多，贏得玉璫瑜珥。    <br />    凝素靨，香粉添嬌，映黛眉，淡黃生喜。綰胸帶，空繫宜男，情郎歸也未。   </strong>  </p>  <p>   <span class=\"style4\">賣花聲</span>   <br />   ■黃子常賣花聲詞云：   <br />   <strong>人過天街，曉色擔頭紅紫。滿筠筐、浮花浪蕊。    <br />    畫樓睡醒，正眼橫秋水。聽新腔，一回催起。    <br />    吟紅叫白，報得蜂兒知未。隔東西，餘音軟美。    <br />    迎門爭買，早斜簪雲髻。助春嬌，粉香簾底。    <br />   </strong>喬夢符和詞云：   <br />   <strong>侵曉園丁，叫道嫩紅嬌紫。巧工夫、攢枝餖蕊。    <br />    行歌佇立，灑洗妝新水。捲香風、看街簾起。    <br />    深深巷陌，有個重門開未。忽驚他、尋春夢美。    <br />    穿窗透閣，便憑伊喚取。惜花人、在誰根底。   </strong>  </p>  <p>   <span class=\"style4\">梁貢父木蘭花慢</span>   <br />   ■梁貢父曾，燕京人。大德初，為杭州路總管。政事文學，皆有可觀。嘗作西湖送春   <br />   木蘭花慢詞云：   <br />   <strong>問花花不語，為誰落，為誰開。算春色三分，半隨流水，半入塵埃。    <br />    人生能幾歡笑，但相逢、樽酒莫相推。千古幕天席地，一春翠繞珠圍。    <br />    彩雲回首暗高台。煙樹渺吟懷。拚一醉留春，留春不住，醉裡春歸。    <br />    西樓半簾斜日，怪銜春、燕子卻飛來。一枕青樓好夢，又教風雨驚回。   </strong>   <br />   此詞格調俊雅，不讓宋人也。  </p>  <p>   <span class=\"style4\">花綸太史詞</span>   <br />   ■杭州花綸，年十八，黃觀榜及第三人。初讀卷官進卷，以花綸第一，練子寧第二，   <br />   黃觀第三。御筆改定以黃第一，練第二，花第三。南京諺有〔花練黃、黃練花〕之語   <br />   。故後人猶以花狀元稱之。其題科名記及登科錄，皆以黃練二公死革除之難劃毀，故   <br />   相傳多誤。花有詞藻，其謫戍雲南，有題楊太真畫圖水仙子一闋云：   <br />   <strong>海棠風，梧桐月，荔枝塵。霓裳舞，翠般嬌，繡嶺春。    <br />    錦繃嬉，金釵信。香囊恨。癡三郎，泥太真。馬嵬坡，血污遊魂。    <br />    楊柳眉、侵顰黛損。芙蓉面、零脂落粉。牡丹芽、剪草除根。   </strong>   <br />   其風致不減元人小山酸齋輩。滇人傳唱，多訛其字，余為訂之云。  </p>  <p>   <span class=\"style4\">鎖懋堅詞</span>   <br />   ■鎖懋堅，西域人，扈宋南渡，遂為杭人。代有詩名，懋堅尤善吟寫。成化間，遊苕   <br />   城，朱文理座間，索賦其家假山，懋堅賦沉醉東風一闋云：   <br />   <strong>風過處。香生院宇。雨收時，翠濕琴書。移來小朵峰，幻出天然趣。    <br />    倚欄杆，盡日披圖。謾說蓬萊本是虛。只此是、神仙洞府。   </strong>   <br />   為一時所稱。  </p>  <p>   <span class=\"style4\">詞品拾遺</span>   <br />   <br />   <span class=\"style4\">卓稼翁詞</span>   <br />   ■三山卓田，字稼翁，能賦馳聲。嘗作詞云：   <br />   <strong>丈夫只手把吳鉤。欲斷萬人頭。因何鐵石，打成心性，卻為花柔。    <br />    君看項籍並劉季，一怒使人愁。只因撞著虞姬、戚氏，豪傑都休。   </strong>   <br />   其為人溺志可想。  </p>  <p>   <span class=\"style4\">王昂催妝詞</span>   <br />   ■探花王昂榜下擇婿時，作催妝詞云：   <br />   <strong>喜氣滿門欄，光動綺羅香陌。行到紫薇花下，悟身非凡客。    <br />    不須脂粉污天真，嫌怕太紅白。留取黛眉淺處，畫章台春色。   </strong>  </p>  <p>   <span class=\"style4\">蕭軫娶再婚</span>   <br />   ■三山蕭軫登第，榜下娶再婚之婦。同舍張任國以柳梢青詞戲之曰：   <br />   <strong>掛起招牌。一聲喝采，舊店新開。熟事孩兒，家懷老子，畢竟招財。    <br />    當初合下安排。又不豪門買呆。自古道，正身替代，見任添差。   </strong>  </p>  <p>   <span class=\"style4\">平韻憶秦娥</span>   <br />   ■太學服膺齋上舍鄭文，秀州人。其妻寄以憶秦娥云：   <br />   <strong>花深深。一鉤羅襪行花陰。行花陰。閒將羅帶，試結同心。    <br />    日邊消息空沉沉。畫眉樓上愁登臨。愁登臨。海棠開後，望到如今。   </strong>   <br />   此詞為同舍者傳播，酒樓妓館皆歌之，以為歐陽永叔詞，非也。  </p>  <p>   <span class=\"style4\">劉鼎臣妻詞</span>   <br />   ■婺州劉鼎臣赴省試，臨行，妻作詞名鷓鴣天云：   <br />   <strong>金屋無人夜翦繒。寶釵翻過齒痕輕。臨行執手慇勤送，襯取蕭郎兩鬢青。    <br />    聽囑付，好看成。千金不抵此時情。明年宴罷瓊林晚，酒面微紅相映明。   </strong>  </p>  <p>   <span class=\"style4\">易祓妻詞</span>   <br />   ■易祓，字彥章，潭州人。以優校為前廊，久不歸。其妻作一翦梅詞寄云：   <br />   <strong>染淚修書寄彥章。貪作前廊。忘卻迴廊。    <br />    功名成遂不還鄉。石做心腸。鐵做心腸。    <br />    紅日三竿嬾畫妝。虛度韶光。瘦損容光。    <br />    相思何日得成雙。羞對鴛鴦。嬾對鴛鴦。   </strong>  </p>  <p>   <span class=\"style4\">柔奴</span>   <br />   ■東皋雜錄云：王定國嶺外歸，出歌者勸東坡酒。坡作定風波序云：〔王定國歌兒曰   <br />   柔奴，姓宇文氏。眉目娟麗，善應對。家世住京師。定國南遷歸，余問柔：『廣南風   <br />   土，應是不好。』柔對曰：『此心安處，便是吾鄉。』因為綴此詞云。〕   <br />   <strong>常羨人間琢玉郎。天教分付點酥娘。    <br />    自作清歌傳皓齒。風起。雪飛炎海變清涼。    <br />    萬里歸來年愈少。微笑。笑時猶帶嶺梅香。    <br />    試問嶺南應不好。卻道。此心安處是吾鄉。   </strong>  </p>  <p>   <span class=\"style4\">美奴</span>   <br />   ■苕溪漁隱曰：陸敦禮藻有侍兒名美奴，善綴詞。出侑樽俎，每乞韻於坐客，頃刻成   <br />   章。卜算子云：   <br />   <strong>送我出東門，乍別長安道。兩岸垂楊鎖暮煙，正是秋光老。    <br />    一曲古陽關，莫惜金樽倒。君向瀟湘我向秦，魚雁何時到。   </strong>   <br />   如夢令云：   <br />   <strong>日暮馬嘶人去。船逐清波東注。後夜最高樓，還肯思量人否。    <br />    無緒。無緒。生怕黃昏疏雨。   </strong>  </p>  <p>   <span class=\"style4\">李師師</span>   <br />   ■李師師，汴京名妓。張子野為制新詞，名師師令。略云：〔蜀綵衣長勝未起。縱亂   <br />   雲垂地。正值殘英和月墜。寄此情千里。〕秦小游亦贈之詞云：〔看遍穎川花，不似   <br />   師師好。〕後徽宗微行幸之，見宣和遺事。甕天脞語又載，宋江至李師師家，題一詞   <br />   於壁云：   <br />   <strong>天南地北，問乾坤何處，可容狂客。借得山東煙水寨，來買鳳城春色。    <br />    翠袖圍香，鮫綃籠玉，一笑千金值。神仙體態，薄倖如何銷得。    <br />    想蘆葉灘頭，蓼花汀畔，皓月空凝碧。六六雁行連八九，只待金雞消息。    <br />    義膽包天，忠肝蓋地，四海無人識。閒愁萬種，醉鄉一夜頭白。   </strong>   <br />   小詞盛於宋，而劇賊亦工如此。  </p>  <p>   <span class=\"style4\">於湖南鄉子</span>   <br />   ■張於湖送朱元晦行，與張欽夫、邢少連同集，作南鄉子一詞云：   <br />   <strong>江上送歸船。風雨排空浪拍天。賴有清樽澆別恨，淒然。寶燭燒花看吸川。    <br />    楚舞對湘弦。暖響圍春錦帳氈。坐上定知無俗客，俱賢。便是朱張與少連。   </strong>   <br />   此詞見蘭畹集。觀〔楚舞湘弦〕之句及朱文公雲谷寄友絕句云：〔日暮天寒無酒飲，   <br />   不須空喚莫愁來。〕則晦翁於宴席，未嘗不用妓。廣平之賦梅花，又司馬公亦有艷辭   <br />   ，亦何傷於清介乎。  </p>  <p>   <span class=\"style4\">珠簾秀</span>   <br />   ■姓朱氏，行第四，雜劇為當今獨步。駕頭、花旦、軟末泥等，悉造其妙。胡紫山宣   <br />   尉嘗以沉醉東風曲贈云：   <br />   <strong>錦織江邊翠竹，絨穿海上明珠。月淡時，風汪處，都隔斷、落紅塵土。    <br />    一片閒情任捲舒。掛盡朝雲暮雨。   </strong>   <br />   馮海粟待制亦贈以鷓鴣天云：   <br />   <strong>憑倚東風遠映樓。流鶯窺面燕低頭。蝦鬚瘦影纖纖織，龜背香紋細細浮。    <br />    紅霧斂，彩雲收。海霞為帶月為鉤。夜來捲盡西山雨，不著人間半點愁。   </strong>   <br />   蓋朱背微僂，馮故以簾鉤寓意。至今後輩，以朱娘娘稱之者。  </p>  <p>   <span class=\"style4\">趙真真楊玉娥</span>   <br />   ■趙真真、楊玉娥，善唱諸宮調。楊立齋見其謳張五牛、商正叔所編雙漸小卿怨，因   <br />   作鷓鴣天、哨遍、耍孩兒煞以詠之。後曲多不錄。今錄前曲云：   <br />   <strong>煙柳風花錦作園。霜芽露葉玉裝船。誰知皓齒纖腰會，只在輕衫短帽邊。    <br />    啼玉靨，咽冰弦。五牛身去更無傳。詞人老筆佳人口，再喚春風在眼前。   </strong>  </p>  <p>   <span class=\"style4\">劉燕歌</span>   <br />   ■劉燕歌善歌舞，齊參議還山東，劉賦太常引以餞云：   <br />   <strong>故人別我出陽關。無計鎖雕鞍。今古別離難。況隔斷、蛾眉遠山。    <br />    一樽別酒，一聲杜宇，寂寞又春殘。明月小樓閒。第一夜、相思淚彈。   </strong>   <br />   至今膾炙人口。  </p>  <p>   <span class=\"style4\">杜妙隆</span>   <br />   ■杜妙隆，金陵佳麗人也。盧疏齋欲見之，行李匆匆，不果所願。因題踏莎行於壁云   <br />   ：   <br />   <strong>雪暗山明，溪深花早。行人馬上詩成了。歸來聞說妙隆歌，金陵卻比蓬萊渺。    <br />    寶鏡慵窺，玉容空好。梁塵不動歌聲悄。無人知我此時情，春風一枕松窗曉。   </strong>  </p>  <p>   <span class=\"style4\">宋六嫂</span>   <br />   ■宋六嫂，小字同壽。元遺山有贈觱栗工張嘴兒詞，即其父也。宋與其夫合樂，妙入   <br />   神品。蓋宋善謳，其夫能傳其父之藝。滕玉霄待制嘗賦念奴嬌以贈云：〔柳顰花困〕   <br />   云云，詞見第五卷。念奴嬌一名百字令。  </p>  <p>   <span class=\"style4\">一分兒</span>   <br />   ■一分兒，姓王氏，京師角妓也。歌舞絕綸，聰慧無比。一日，丁指揮會才人劉士昌   <br />   、程繼善等於江鄉園小飲，王氏佐樽。時有小姬歌菊花會南呂曲云：〔紅葉落，火龍   <br />   褪甲。青松枯，怪蟒張牙。〕丁曰：〔此沉醉東風首句也，王氏可足成之。〕王應聲   <br />   曰：〔紅葉落，火龍褪甲。青松枯，怪莽張牙。可詠題，堪描畫。喜觥籌，席上交雜   <br />   。答剌蘇頻斟入禮廝麻。不醉呵，休扶上馬。〕一座吹賞，由是聲價愈重焉。  </p>  <p>   <span class=\"style4\">詞品補</span>  </p>  <p>   <span class=\"style4\">轉應曲</span>   <br />   ■轉應曲與宮中調笑，平仄相合，予常擬之。  </p>  <p>   <span class=\"style4\">鼓子詞</span>   <br />   ■宋歐陽六一作十二月鼓子詞，即今之漁家傲也。元歐陽圭齋亦擬為之，專詠元世燕   <br />   風物。以上見函海本詞品卷一  </p>  <p>   <span class=\"style4\">劉會孟</span>   <br />   ■劉須溪丁酉元夕寶鼎現詞云：   <br />   <strong>紅妝春騎，踏月花影，牙旗穿市。望不盡、歌樓舞榭，習習香塵蓮步底。    <br />    簫聲斷，約綵鸞歸去，未怕金吾呵醉。甚輦路、喧闐且止。聽得念奴歌起。    <br />    父老猶記宣和事，此字原脫，王幼安從元草堂詩餘補。抱銅仙，清淚如水。    <br />    還轉盼，沙河多麗。滉漾明光連邸第，簾影動，散紅光成綺。月浸蒲桃十里。    <br />    看往來神仙才子。肯把菱花撲碎。    <br />    腸斷竹馬兒童，空見說，三千樂指。等多時、春不歸來，到春時欲睡。    <br />    又說向、燈前擁髻。暗滴鮫珠墜。便當日、親見霓裳，天上人間夢裡。   </strong>   <br />   此詞題云〔丁酉〕，蓋元成宗大德元年，亦淵明書甲子之意也。詞意淒婉，與麥秀歌   <br />   何殊。尹濟翁壽須溪風入松詞云：   <br />   <strong>曾聞幾度說京華。愁壓帽簷斜。朝衣熨貼天香在，如今但、彈指蘭闍。    <br />    不是柴桑心遠，等閒過了元嘉。    <br />    長生休說棗如瓜。壺日自無涯。河傾南紀明奎壁，長教見、壽氣成霞。    <br />    但得重攜溪上，年年人共梅花。   </strong>  </p>  <p>   <span class=\"style4\">鏡聽</span>   <br />   ■李廊、王建，皆有鏡聽詞。鏡聽，今之響卜也。以上見函海本詞品卷六  </p>  <p></p> "}