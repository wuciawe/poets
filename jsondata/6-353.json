{"id":"6-353","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>韓愈</b>      </font>     </strong>    </font>    <br />    <br />    （西元768～824）字退之，唐河陽人。通六經百家之學，崇儒闢    <br />    佛老，文章自成一家，為後世治古文者所取法。官至吏部侍郎。    <br />    祖先世居昌黎，因此自稱為昌黎韓愈。卒諡文，宋代元豐年間追    <br />    封為昌黎伯，世稱為韓昌黎。門人編次其詩文為昌黎先生集。    <br />    <br />    <font color=\"#FF6600\">     <b>元和聖德詩</b>    </font>    <br />    皇帝即阼，物無違拒。曰暘而暘，曰雨而雨。維是元年，有盜在夏。    <br />    欲覆其州，以踵近武。皇帝曰嘻，豈不在我。負鄙為艱，縱則不可。    <br />    出師征之，其眾十旅。軍其城下，告以福禍。腹敗枝披，不敢保聚。    <br />    擲首陴外，降幡夜豎。疆外之險，莫過蜀土。韋皋去鎮，劉辟守後。    <br />    血人於牙，不肯吐口。開庫啖士，曰隨所取。汝張汝弓，汝鼓汝鼓。    <br />    汝為表書，求我帥汝。事始上聞，在列咸怒。皇帝曰然，嗟遠士女。    <br />    苟附而安，則且付與。讀命於庭，出節少府。朝發京師，夕至其部。    <br />    辟喜謂黨，汝振而伍。蜀可全有，此不當受。萬牛臠炙，萬甕行酒。    <br />    以錦纏股，以紅帕首。有恇其凶，有餌其誘。其出穰穰，隊以萬數。    <br />    遂劫東川，遂據城阻。皇帝曰嗟，其又可許。爰命崇文，分卒禁御。    <br />    有安其驅，無暴我野。日行三十，徐壁其右。辟黨聚謀，鹿頭是守。    <br />    崇文奉詔，進退規矩。戰不貪殺，擒不濫數。四方節度，整兵頓馬。    <br />    上章請討，俟命起坐。皇帝曰嘻，無汝煩苦。荊並洎梁，在國門戶。    <br />    出師三千，各選爾丑。四軍齊作，殷其如阜。或拔其角，或脫其距。    <br />    長驅洋洋，無有齟齬。八月壬午，辟棄城走。載妻與妾，包裹稚乳。    <br />    是日崇文，入處其宇。分散逐捕，搜原剔藪。辟窮見窘，無地自處。    <br />    俯視大江，不見洲渚。遂自顛倒，若杵投臼。取之江中，枷脰械手。    <br />    婦女纍纍，啼哭拜叩。來獻闕下，以告廟社。周示城市，咸使觀睹。    <br />    解脫攣索，夾以砧斧。婉婉弱子，赤立傴僂。牽頭曳足，先斷腰膂。    <br />    次及其徒，體骸撐拄。末乃取辟，駭汗如寫。揮刀紛紜，爭刌膾脯。    <br />    優賞將吏，扶珪綴組。帛堆其家，粟塞其庾。哀憐陣沒，廩給孤寡。    <br />    贈官封墓，周匝宏溥。經戰伐地，寬免租簿。施令酬功，急疾如火。    <br />    天地中間，莫不順序。幽恆青魏，東盡海浦。南至徐蔡，區外雜虜。    <br />    怛威赧德，踧踖蹈舞。掉棄兵革，私習簋簠。來請來覲，十百其耦。    <br />    皇帝曰吁，伯父叔舅。各安爾位，訓厥甿畝。正月元日，初見宗祖。    <br />    躬執百禮，登降拜俯。薦於新宮，視瞻樑梠。戚見容色，淚落入俎。    <br />    侍祠之臣，助我惻楚。乃以上辛，於郊用牡。除於國南，鱗筍毛虡。    <br />    廬幕周施，開揭磊砢。獸盾騰拏，圓壇帖妥。天兵四羅，旂常婀娜。    <br />    駕龍十二，魚魚雅雅。宵升於丘，奠璧獻斝。眾樂驚作，轟豗融冶。    <br />    紫焰噓呵，高靈下墮。群星從坐，錯落侈哆。日君月妃，煥赫婐    <a target=\"_blank\" href=\"http://140.111.1.40/yitic/frc/frc02031.htm\">●</a>。    <br />    瀆鬼濛鴻，岳祗嶪峨。飫沃膻薌，產祥降嘏。鳳凰應奏，舒翼自拊。    <br />    赤麟黃龍，逶陀結糾。卿士庶人，黃童白叟。踴躍歡呀，失喜噎歐。    <br />    乾清坤夷，境落褰舉。帝車回來，日正當午。幸丹鳳門，大赦天下。    <br />    滌濯剷磢，磨滅瑕垢。續功臣嗣，拔賢任耇。孩養無告，仁滂施厚。    <br />    皇帝神聖，通達今古。聽聰視明，一似堯禹。生知法式，動得理所。    <br />    天錫皇帝，為天下主。並包畜養，無異細鉅。億載萬年，敢有違者？    <br />    皇帝儉勤，盥濯陶瓦。斥遣浮華，好此綈紵。敕戒四方，侈則有咎。    <br />    天錫皇帝，多麥與黍。無召水旱，耗於雀鼠。億載萬年，有富無窶。    <br />    皇帝正直，別白善否。擅命而狂，既翦既去。盡逐群奸，靡有遺侶。    <br />    天錫皇帝，厖臣碩輔。博問遐觀，以置左右。億載萬年，無敢余侮。    <br />    皇帝大孝，慈祥悌友。怡怡愉愉，奉太皇后。浹於族親，濡及九有。    <br />    天錫皇帝，與天齊壽。登茲太平，無怠永久。億載萬年，為父為母。    <br />    博士臣愈，職是訓詁。作為歌詩，以配吉甫。   </p>   <p>    <font color=\"#FF6600\">     <b>琴操十首。將歸操</b>    </font>    <br />    （孔子之趙，聞殺鳴犢作。趙殺鳴犢，孔子臨河，歎而作歌曰：    <br />    秋之水兮風揚波，舟楫顛倒更相加，歸來歸來胡為斯）    <br />    秋之水兮，其色幽幽；我將濟兮，不得其由。涉其淺兮，    <br />    石嚙我足；乘其深兮，龍入我舟。我濟而悔兮，    <br />    將安歸尤。歸兮歸兮，無與石斗兮，無應龍求。   </p>   <p>    <b>     <font color=\"#FF6600\">琴操十首。猗蘭操</font>    </b>    <br />    （孔子傷不逢時作。古琴操云：習習谷風，以陰以雨。    <br />    之子于歸，遠送於野。何彼蒼天，不得其所。逍遙九州，    <br />    無有定處。世人暗蔽，不知賢者。年紀逝邁，一身將老）    <br />    蘭之猗猗，揚揚其香。不採而佩，於蘭何傷。    <br />    今天之旋，其曷為然。我行四方，以日以年。    <br />    雪霜貿貿，薺麥之茂。子如不傷，我不爾覯。    <br />    薺麥之茂，薺麥之有。君子之傷，君子之守。   </p>   <p>    <b>     <font color=\"#FF6600\">琴操十首。龜山操</font>    </b>    <br />    （孔子以季桓子受齊女樂，諫不從，望龜山而作。    <br />    龜山在太山博縣。古琴操云：予欲望魯兮，龜山蔽之。    <br />    手無斧柯，奈龜山何）    <br />    龜之氛兮，不能雲雨。龜之蘗兮，不中樑柱。龜之大兮，    <br />    祗以奄魯。知將隳兮，哀莫余伍。周公有鬼兮，嗟余歸輔。   </p>   <p>    <b>     <font color=\"#FF6600\">琴操十首。越裳操</font>    </b>    <br />    （周公作。古琴操云：於戲嗟嗟，非旦之力，乃文王之德）    <br />    雨之施物以孳，我何意於彼為。自周之先，其艱其勤。    <br />    以有疆宇，私我後人。我祖在上，四方在下。厥臨孔威，    <br />    敢戲以侮。孰荒於門，孰治於田。四海既均，越裳是臣。   </p>   <p>    <font color=\"#FF6600\">     <b>琴操十首。拘幽操</b>    </font>    <br />    （文王羑里作。古琴操云：殷道溷溷，浸濁煩兮。    <br />    朱紫相合，不別分兮。迷亂聲色，信讒言兮。炎炎之虐，    <br />    使我愆兮。幽閉牢阱，由其言兮。遘我四人，憂勤勤兮）    <br />    目窈窈兮，其凝其盲；耳肅肅兮，聽不聞聲。朝不日出兮，    <br />    夜不見月與星。有知無知兮，為死為生。嗚呼，    <br />    臣罪當誅兮，天王聖明。   </p>   <p>    <b>     <font color=\"#FF6600\">琴操十首。岐山操</font>    </b>    <br />    （周公為太王作。本詞云：狄戎侵兮，土地遷移。    <br />    邦邑適於岐山，烝民不憂兮誰者知。嗟嗟奈何兮，予命遭斯）    <br />    我家於豳，自我先公。伊我承序，敢有不同。    <br />    今狄之人，將土我疆。民為我戰，誰使死傷。    <br />    彼岐有岨，我往獨處。爾莫余追，無思我悲。   </p>   <p>    <b>     <font color=\"#FF6600\">琴操十首。履霜操</font>    </b>    <br />    （尹吉甫子伯奇無罪，為後母譖而見逐，自傷作。本詞云：朝履霜兮采    <br />    晨寒，考不明其心兮信讒言。孤恩別離兮摧肺肝，何辜皇天兮遭斯愆。    <br />    痛歿不同兮恩有偏，誰能流顧兮知我冤）    <br />    父兮兒寒，母兮兒饑。兒罪當笞，逐兒何為。    <br />    兒在中野，以宿以處。四無人聲，誰與兒語。    <br />    兒寒何衣，兒饑何食。兒行於野，履霜以足。    <br />    母生眾兒，有母憐之。獨無母憐，兒寧不悲。   </p>   <p>    <font color=\"#FF6600\">     <b>琴操十首。雉朝飛操</b>    </font>    <br />    （牧犢子七十無妻，見雉雙飛，感之而作。本詞云：雉朝飛兮鳴相和，    <br />    雌雄群遊兮山之阿。我獨何命兮未有家，時將暮兮可奈何，嗟嗟暮兮可奈何）    <br />    雉之飛，於朝日。群雌孤雄，意氣橫出。當東而西，當啄而飛。    <br />    隨飛隨啄，群雌粥粥。嗟我雖人，曾不如彼雉雞。生身七十年，無一妾與妃。   </p>   <p>    <b>     <font color=\"#FF6600\">琴操十首。別鵠操</font>    </b>    <br />    （商陵穆子，娶妻五年無子。父母欲其改娶，其妻聞之，中夜悲嘯，    <br />    穆子感之而作。本詞云：將乖比翼隔天端，山川悠遠路漫漫，攬衾不寐食忘飧）    <br />    雄鵠銜枝來，雌鵠啄泥歸。巢成不生子，大義當乖離。    <br />    江漢水之大，鵠身鳥之微。更無相逢日，且可繞樹相隨飛。   </p>   <p>    <b>     <font color=\"#FF6600\">琴操十首。殘形操（曾子夢見一狸，不見其首作）</font>    </b>    <br />    有獸維狸兮，我夢得之。其身孔明兮，而頭不知。    <br />    吉凶何為兮，覺坐而思。巫咸上天兮，識者其誰。   </p>   <p>    <b>     <font color=\"#FF6600\">南山詩</font>    </b>    <br />    吾聞京城南，茲惟群山囿。東西兩際海，鉅細難悉究。    <br />    山經及地誌，茫昧非受授。團辭試提挈，掛一念萬漏。    <br />    欲休諒不能，粗敘所經覯。嘗升崇丘望，戢戢見相湊。    <br />    晴明出稜角，縷脈碎分繡。蒸嵐相澒洞，表裡忽通透。    <br />    無風自飄簸，融液煦柔茂。橫雲時平凝，點點露數岫。    <br />    天空浮修眉，濃綠畫新就。孤撐有巉絕，海浴褰鵬噣。    <br />    春陽潛沮洳，濯濯吐深秀。巖巒雖嵂崒，軟弱類含酎。    <br />    夏炎百木盛，蔭鬱增埋覆。神靈日歊歔，雲氣爭結構。    <br />    秋霜喜刻轢，磔卓立臞瘦。參差相疊重，剛耿陵宇宙。    <br />    冬行雖幽墨，冰雪工琢鏤。新曦照危峨，億丈恆高袤。    <br />    明昏無停態，頃刻異狀候。西南雄太白，突起莫間簉。    <br />    藩都配德運，分宅占丁戊。逍遙越坤位，詆訐陷乾竇。    <br />    空虛寒兢兢，風氣較搜漱。朱維方燒日，陰霰縱騰糅。    <br />    昆明大池北，去覿偶晴晝。綿聯窮俯視，倒側困清漚。    <br />    微瀾動水面，踴躍躁猱狖。驚呼惜破碎，仰喜呀不僕。    <br />    前尋徑杜墅，岔蔽畢原陋。崎嶇上軒昂，始得觀覽富。    <br />    行行將遂窮，嶺陸煩互走。勃然思坼裂，擁掩難恕宥。    <br />    巨靈與夸蛾，遠賈期必售。還疑造物意，固護蓄精祐。    <br />    力雖能排斡，雷電怯呵詬。攀緣脫手足，蹭蹬抵積甃。    <br />    茫如試矯首，堛塞生怐霿。威容喪蕭爽，近新迷遠舊。    <br />    拘官計日月，欲進不可又。因緣窺其湫，凝湛閟陰獸。    <br />    魚蝦可俯掇，神物安敢寇。林柯有脫葉，欲墮鳥驚救。    <br />    爭銜彎環飛，投棄急哺鷇。旋歸道回睨，達蘗壯復奏。    <br />    吁嗟信奇怪，峙質能化貿。前年遭譴謫，探曆得邂逅。    <br />    初從藍田入，顧盻勞頸脰。時天晦大雪，淚目苦矇瞀。    <br />    峻塗拖長冰，直上若懸溜。褰衣步推馬，顛蹶退且復。    <br />    蒼黃忘遐睎，所矚才左右。杉篁吒蒲蘇，杲耀攢介冑。    <br />    專心憶平道，脫險逾避臭。昨來逢清霽，宿願忻始副。    <br />    崢嶸躋塚頂，倏閃雜鼯鼬。前低劃開闊，爛漫堆眾皺。    <br />    或連若相從，或蹙若相鬥。或妥若弭伏，或竦若驚雊。    <br />    或散若瓦解，或赴若輻湊。或翩若船遊，或決若馬驟。    <br />    或背若相惡，或向若相佑。或亂若抽筍，或嵲若注灸。    <br />    或錯若繪畫，或繚若篆籀。或羅若星離，或蓊若雲逗。    <br />    或浮若波濤，或碎若鋤耨。或如賁育倫，賭勝勇前購。    <br />    先強勢已出，後鈍嗔    <a target=\"_blank\" href=\"http://140.111.1.40/yitic/frc/frc13117.htm\">●</a>    <a target=\"_blank\" href=\"http://140.111.1.40/yitic/frc/frc13309.htm\">●</a>。或如帝王尊，叢集朝賤幼。    <br />    雖親不褻狎，雖遠不悖謬。或如臨食案，餚核紛飣餖。    <br />    又如遊九原，墳墓包槨柩。或累若盆罌，或揭若豋豆。    <br />    或覆若曝鱉，或頹若寢獸。或蜿若藏龍，或翼若搏鷲。    <br />    或齊若友朋，或隨若先後。或迸若流落，或顧若宿留。    <br />    或戾若仇讎，或密若婚媾。或儼若峨冠，或翻若舞袖。    <br />    或屹若戰陣，或圍若蒐狩。或靡然東注，或偃然北首。    <br />    或如火熹焰，或若氣饙餾。或行而不輟，或遺而不收。    <br />    或斜而不倚，或弛而不彀。或赤若禿    <a target=\"_blank\" href=\"http://140.111.1.40/yitic/frc/frc17005.htm\">●</a>，或熏若柴槱。    <br />    或如龜拆兆，或若卦分繇。或前橫若剝，或後斷若姤。    <br />    延延離又屬，夬夬叛還遘。喁喁魚闖萍，落落月經宿。    <br />    誾誾樹牆垣，巘巘駕庫廄。參參削劍戟，煥煥銜瑩琇。    <br />    敷敷花披萼，闟闟屋摧霤。悠悠舒而安，兀兀狂以狃。    <br />    超超出猶奔，蠢蠢駭不懋。大哉立天地，經紀肖營腠。    <br />    厥初孰開張，黽勉誰勸侑。創茲樸而巧，戮力忍勞疚。    <br />    得非施斧斤，無乃假詛咒。鴻荒竟無傳，功大莫酬僦。    <br />    嘗聞於祠官，芬苾降歆嗅。斐然作歌詩，惟用贊報侑。   </p>   <p>    <b>     <font color=\"#FF6600\">謝自然詩</font>    </b>    <br />    果州南充縣，寒女謝自然。童騃無所識，但聞有神仙。    <br />    輕生學其術，乃在金泉山。繁華榮慕絕，父母慈愛捐。    <br />    凝心感魑魅，慌惚難具言。一朝坐空室，雲霧生其間。    <br />    如聆笙竽韻，來自冥冥天。白日變幽晦，蕭蕭風景寒。    <br />    簷楹暫明滅，五色光屬聯。觀者徒傾駭，躑躅詎敢前。    <br />    須臾自輕舉，飄若風中煙。茫茫八紘大，影響無由緣。    <br />    里胥上其事，郡守驚且歎。驅車領官吏，氓俗爭相先。    <br />    入門無所見，冠履同蛻蟬。皆云神仙事，灼灼信可傳。    <br />    余聞古夏後，像物知神奸。山林民可入，魍魎莫逢旃。    <br />    逶迤不復振，後世恣欺謾。幽明紛雜亂，人鬼更相殘。    <br />    秦皇雖篤好，漢武洪其源。自從二主來，此禍竟連連。    <br />    木石生怪變，狐狸騁妖患。莫能盡性命，安得更長延。    <br />    人生處萬類，知識最為賢。奈何不自信，反欲從物遷。    <br />    往者不可悔，孤魂抱深冤。來者猶可誡，余言豈空文。    <br />    人生有常理，男女各有倫。寒衣及饑食，在紡績耕耘。    <br />    下以保子孫，上以奉君親。苟異於此道，皆為棄其身。    <br />    噫乎彼寒女，永託異物群。感傷遂成詩，昧者宜書紳。   </p>   <p>    <font color=\"#FF6600\">     <b>秋懷詩十一首</b>    </font>    <br />    窗前兩好樹，眾葉光薿薿。秋風一拂披，策策鳴不已。    <br />    微燈照空床，夜半偏入耳。愁憂無端來，感歎成坐起。    <br />    天明視顏色，與故不相似。羲和驅日月，疾急不可恃。    <br />    浮生雖多塗，趨死惟一軌。胡為浪自苦，得酒且歡喜。   </p>   <p>白露下百草，蕭蘭共雕悴。青青四牆下，已復生滿地。    <br />    寒蟬暫寂寞，蟋蟀鳴自恣。運行無窮期，稟受氣苦異。    <br />    適時各得所，松柏不必貴。   </p>   <p>彼時何卒卒，我志何曼曼。犀首空好飲，廉頗尚能飯。    <br />    學堂日無事，驅馬適所願。茫茫出門路，欲去聊自勸。    <br />    歸還閱書史，文字浩千萬。陳跡竟誰尋，賤嗜非貴獻。    <br />    丈夫意有在，女子乃多怨。   </p>   <p>秋氣日惻惻，秋空日凌凌。上無枝上蜩，下無盤中蠅。    <br />    豈不感時節，耳目去所憎。清曉卷書坐，南山見高稜。    <br />    其下澄湫水，有蛟寒可罾。惜哉不得往，豈謂吾無能。   </p>   <p>離離掛空悲，慼慼抱虛警。露泫秋樹高，蟲弔寒夜永。    <br />    斂退就新懦，趨營悼前猛。歸愚識夷塗，汲古得修綆。    <br />    名浮猶有恥，味薄真自幸。庶幾遺悔尤，即此是幽屏。   </p>   <p>今晨不成起，端坐盡日景。蟲鳴室幽幽，月吐窗冏冏。    <br />    喪懷若迷方，浮念劇含梗。塵埃慵伺候，文字浪馳騁。    <br />    尚須勉其頑，王事有朝請。   </p>   <p>秋夜不可晨，秋日苦易暗。我無汲汲志，何以有此憾。    <br />    寒雞空在棲，缺月煩屢瞰。有琴具徽絃，再鼓聽愈淡。    <br />    古聲久埋滅，無由見真濫。低心逐時趨，苦勉祗能暫。    <br />    有如乘風船，一縱不可纜。不如覷文字，丹鉛事點勘。    <br />    豈必求贏餘，所要石與甔。   </p>   <p>捲捲落地葉，隨風走前軒。鳴聲若有意，顛倒相追奔。    <br />    空堂黃昏暮，我坐默不言。童子自外至，吹燈當我前。    <br />    問我我不應，饋我我不餐。退坐西壁下，讀詩盡數編。    <br />    作者非今士，相去時已千。其言有感觸，使我復淒酸。    <br />    顧謂汝童子，置書且安眠。丈夫屬有念，事業無窮年。   </p>   <p>霜風侵梧桐，眾葉著樹乾。空階一片下，琤若摧琅玕。    <br />    謂是夜氣滅，望舒霣其團。青冥無依倚，飛轍危難安。    <br />    驚起出戶視，倚楹久汍瀾。憂愁費晷景，日月如跳丸。    <br />    迷復不計遠，為君駐塵鞍。   </p>   <p>暮暗來客去，群囂各收聲。悠悠偃宵寂，亹亹抱秋明。    <br />    世累忽進慮，外憂遂侵誠。強懷張不滿，弱念缺已盈。    <br />    詰屈避語阱，冥茫觸心兵。敗虞千金棄，得比寸草榮。    <br />    知恥足為勇，晏然誰汝令。   </p>   <p>鮮鮮霜中菊，既晚何用好。揚揚弄芳蝶，爾生還不早。    <br />    運窮兩值遇，婉孌死相保。西風蟄龍蛇，眾木日凋槁。    <br />    由來命分爾，泯滅豈足道。   </p>   <p>    <b>     <font color=\"#FF6600\">赴江陵途中寄贈王二十補闕李十一拾遺…員外翰林三學士</font>    </b>    <br />    孤臣昔放逐，血泣追愆尤。汗漫不省識，恍如乘桴浮。    <br />    或自疑上疏，上疏豈其由。是年京師旱，田畝少所收。    <br />    上憐民無食，徵賦半已休。有司恤經費，未免煩徵求。    <br />    富者既云急，貧者固已流。傳聞閭里間，赤子棄渠溝。    <br />    持男易斗粟，掉臂莫肯酬。我時出衢路，餓者何其稠。    <br />    親逢道邊死，佇立久咿嚘。歸捨不能食，有如魚中鉤。    <br />    適會除御史，誠當得言秋。拜疏移閤門，為忠寧自謀。    <br />    上陳人疾苦，無令絕其喉。下陳畿甸內，根本理宜優。    <br />    積雪驗豐熟，幸寬待蠶麰。天子惻然感，司空歎綢繆。    <br />    謂言即施設，乃反遷炎州。同官盡才俊，偏善柳與劉。    <br />    或慮語言洩，傳之落冤讎。二子不宜爾，將疑斷還不。    <br />    中使臨門遣，頃刻不得留。病妹臥床褥，分知隔明幽。    <br />    悲啼乞就別，百請不頷頭。弱妻抱稚子，出拜忘慚羞。    <br />    黽勉不回顧，行行詣連州。朝為青雲士，暮作白頭囚。    <br />    商山季冬月，冰凍絕行輈。春風洞庭浪，出沒驚孤舟。    <br />    逾嶺到所任，低顏奉君侯。酸寒何足道，隨事生瘡疣。    <br />    遠地觸途異，吏民似猿猴。生獰多忿很，辭舌紛嘲啁。    <br />    白日屋簷下，雙鳴斗鵂鶹。有蛇類兩首，有蠱群飛遊。    <br />    窮冬或搖扇，盛夏或重裘。颶起最可畏，訇哮簸陵丘。    <br />    雷霆助光怪，氣象難比侔。癘疫忽潛遘，十家無一瘳。    <br />    猜嫌動置毒，對案輒懷愁。前日遇恩赦，私心喜還憂。    <br />    果然又羈縶，不得歸鋤耰。此府雄且大，騰凌盡戈矛。    <br />    棲棲法曹掾，何處事卑陬。生平企仁義，所學皆孔周。    <br />    早知大理官，不列三後儔。何況親犴獄，敲搒發奸偷。    <br />    懸知失事勢，恐自罹罝罘。湘水清且急，涼風日修修。    <br />    胡為首歸路，旅泊尚夷猶。昨者京使至，嗣皇傳冕旒。    <br />    赫然下明詔，首罪誅共嚅。復聞顛夭輩，峨冠進鴻疇。    <br />    班行再肅穆，璜珮鳴琅璆。佇繼貞觀烈，邊封脫兜鍪。    <br />    三賢推侍從，卓犖傾枚鄒。高議參造化，清文煥皇猷。    <br />    協心輔齊聖，致理同毛輶。小雅詠鹿鳴，食蘋貴呦呦。    <br />    遺風邈不嗣，豈憶嘗同裯。失志早衰換，前期擬蜉蝣。    <br />    自從齒牙缺，始慕舌為柔。因疾鼻又塞，漸能等薰蕕。    <br />    深思罷官去，畢命依松楸。空懷焉能果，但見歲已遒。    <br />    殷湯閔禽獸，解網祝蛛蝥。雷煥掘寶劍，冤氛消斗牛。    <br />    茲道誠可尚，誰能借前籌。慇勤答吾友，明月非暗投。   </p>   <p>    <b>     <font color=\"#FF6600\">暮行河堤上</font>    </b>    <br />    暮行河堤上，四顧不見人。衰草際黃雲，感歎愁我神。    <br />    夜歸孤舟臥，展轉空及晨。謀計竟何就，嗟嗟世與身。   </p>   <p>    <b>     <font color=\"#FF6600\">夜歌</font>    </b>    <br />    靜夜有清光，閒堂仍獨息。念身幸無恨，志氣方自得。    <br />    樂哉何所憂，所憂非我力。   </p>   <p>    <b>     <font color=\"#FF6600\">重雲李觀疾贈之</font>    </b>    <br />    夭行失其度，陰氣來乾陽。重雲閉白日，炎燠成寒涼。    <br />    小人但咨怨，君子惟憂傷。飲食為減少，身體豈寧康。    <br />    此志誠足貴，懼非職所當。藜羹尚如此，肉食安可嘗。    <br />    窮冬百草死，幽桂乃芬芳。且況天地間，大運自有常。    <br />    勸君善飲食，鸞鳳本高翔。   </p>   <p>    <b>     <font color=\"#FF6600\">江漢答孟郊</font>    </b>    <br />    江漢雖雲廣，乘舟渡無艱。流沙信難行，馬足常往還。    <br />    淒風結沖波，狐裘能御寒。終宵處幽室，華燭光爛爛。    <br />    苟能行忠信，可以居夷蠻。嗟余與夫子，此義每所敦。    <br />    何為復見贈，繾綣在不諼。   </p>   <p>    <font color=\"#FF6600\">     <b>長安交遊者贈孟郊</b>    </font>    <br />    長安交遊者，貧富各有徒。親朋相過時，亦各有以娛。    <br />    陋室有文史，高門有笙竽。何能辨榮悴，且欲分賢愚。   </p>   <p>    <b>     <font color=\"#FF6600\">岐山下二首</font>    </b>    <br />    誰謂我有耳，不聞鳳凰鳴。朅來岐山下，日暮邊鴻驚。    <br />    丹穴五色羽，其名為鳳凰。昔周有盛德，此鳥鳴高岡。    <br />    <br />    和聲隨祥風，窅窕相飄揚。聞者亦何事，但知時俗康。    <br />    自從公旦死，千載閟其光。吾君亦勤理，遲爾一來翔。   </p>   <p>    <b>     <font color=\"#FF6600\">北極贈李觀</font>    </b>    <br />    北極有羈羽，南溟有沈鱗。川源浩浩隔，影響兩無因。    <br />    風雲一朝會，變化成一身。誰言道里遠，感激疾如神。    <br />    我年二十五，求友昧其人。哀歌西京市，乃與夫子親。    <br />    所尚苟同趨，賢愚豈異倫。方為金石姿，萬世無緇磷。    <br />    無為兒女態，憔悴悲賤貧。   </p>   <p>    <b>     <font color=\"#FF6600\">此日足可惜贈張籍（愈時在徐籍往謁之辭去作是詩以送）</font>    </b>    <br />    此日足可惜，此酒不足嘗。捨酒去相語，共分一日光。    <br />    念昔未知子，孟君自南方。自矜有所得，言子有文章。    <br />    我名屬相府，欲往不得行。思之不可見，百端在中腸。    <br />    維時月魄死，冬日朝在房。驅馳公事退，聞子適及城。    <br />    命車載之至，引坐於中堂。開懷聽其說，往往副所望。    <br />    孔丘歿已遠，仁義路久荒。紛紛百家起，詭怪相披猖。    <br />    長老守所聞，後生習為常。少知誠難得，純粹古已亡。    <br />    譬彼植園木，有根易為長。留之不遣去，館置城西旁。    <br />    歲時未云幾，浩浩觀湖江。眾夫指之笑，謂我知不明。    <br />    兒童畏雷電，魚鱉驚夜光。州家舉進士，選試繆所當。    <br />    馳辭對我策，章句何煒煌。相公朝服立，工席歌鹿鳴。    <br />    禮終樂亦闋，相拜送於庭。之子去須臾，赫赫流盛名。    <br />    竊喜復竊歎，諒知有所成。人事安可恆，奄忽令我傷。    <br />    聞子高第日，正從相公喪。哀情逢吉語，惝恍難為雙。    <br />    暮宿偃師西，徒展轉在床。夜聞汴州亂，繞壁行彷徨。    <br />    我時留妻子，倉卒不及將。相見不復期，零落甘所丁。    <br />    驕兒未絕乳，念之不能忘。忽如在我所，耳若聞啼聲。    <br />    中途安得返，一日不可更。俄有東來說，我家免罹殃。    <br />    乘船下汴水，東去趨彭城。從喪朝至洛，還走不及停。    <br />    假道經盟津，出入行澗岡。日西入軍門，羸馬顛且僵。    <br />    主人願少留，延入陳壺觴。卑賤不敢辭，忽忽心如狂。    <br />    飲食豈知味，絲竹徒轟轟。平明脫身去，決若驚鳧翔。    <br />    黃昏次汜水，欲過無舟航。號呼久乃至，夜濟十里黃。    <br />    中流上灘潬，沙水不可詳。驚波暗合沓，星宿爭翻芒。    <br />    轅馬蹢躅鳴，左右泣僕童。甲午憩時門，臨泉窺斗龍。    <br />    東南出陳許，陂澤平茫茫。道邊草木花，紅紫相低昂。    <br />    百里不逢人，角角雄雉鳴。行行二月暮，乃及徐南疆。    <br />    下馬步堤岸，上船拜吾兄。誰云經艱難，百口無夭殤。    <br />    僕射南陽公，宅我睢水陽。篋中有餘衣，盎中有餘糧。    <br />    閉門讀書史，窗戶忽已涼。日念子來遊，子豈知我情。    <br />    別離未為久，辛苦多所經。對食每不飽，共言無倦聽。    <br />    連延三十日，晨坐達五更。我友二三子，宦遊在西京。    <br />    東野窺禹穴，李翱觀濤江。蕭條千萬里，會合安可逢。    <br />    淮之水舒舒，楚山直叢叢。子又捨我去，我懷焉所窮。    <br />    男兒不再壯，百歲如風狂。高爵尚可求，無為守一鄉。   </p>   <p>    <b>     <font color=\"#FF6600\">幽懷</font>    </b>    <br />    幽懷不能寫，行此春江潯。適與佳節會，士女競光陰。    <br />    凝妝耀洲渚，繁吹蕩人心。間關林中鳥，亦知和為音。    <br />    豈無一樽酒，自酌還自吟。但悲時易失，四序迭相侵。    <br />    我歌君子行，視古猶視今。   </p>   <p>    <b>     <font color=\"#FF6600\">君子法天運</font>    </b>    <br />    君子法天運，四時可前知。小人惟所遇，寒暑不可期。    <br />    利害有常勢，取捨無定姿。焉能使我心，皎皎遠憂疑。   </p>   <p>    <b>     <font color=\"#FF6600\">落葉送陳羽</font>    </b>    <br />    落葉不更息，斷蓬無復歸。飄颻終自異，邂逅暫相依。    <br />    悄悄深夜語，悠悠寒月輝。誰云少年別，流淚各沾衣。   </p>   <p>    <font color=\"#FF6600\">     <b>歸彭城</b>    </font>    <br />    天下兵又動，太平竟何時。訏謨者誰子，無乃失所宜。    <br />    前年關中旱，閭井多死饑。去歲東郡水，生民為流屍。    <br />    上天不虛應，禍福各有隨。我欲進短策，無由至彤墀。    <br />    刳肝以為紙，瀝血以書辭。上言陳堯舜，下言引龍夔。    <br />    言詞多感激，文字少葳蕤。一讀已自怪，再尋良自疑。    <br />    食芹雖云美，獻御固已癡。緘封在骨髓，耿耿空自奇。    <br />    昨者到京城，屢陪高車馳。周行多俊異，議論無瑕疵。    <br />    見待頗異禮，未能去毛皮。到口不敢吐，徐徐俟其巇。    <br />    歸來戎馬間，驚顧似羈雌。連日或不語，終朝見相欺。    <br />    乘閒輒騎馬，茫茫詣空陂。遇酒即酩酊，君知我為誰。   </p>   <p>    <b>     <font color=\"#FF6600\">醉後</font>    </b>    <br />    煌煌東方星，奈此眾客醉。初喧或忿爭，中靜雜嘲戲。    <br />    淋漓身上衣，顛倒筆下字。人生如此少，酒賤且勤置。   </p>   <p>    <b>     <font color=\"#FF6600\">醉贈張秘書</font>    </b>    <br />    人皆勸我酒，我若耳不聞。今日到君家，呼酒持勸君。    <br />    為此座上客，及余各能文。君詩多態度，藹藹春空雲。    <br />    東野動驚俗，天葩吐奇芬。張籍學古淡，軒鶴避雞群。    <br />    阿買不識字，頗知書八分。詩成使之寫，亦足張吾軍。    <br />    所以欲得酒，為文俟其醺。酒味既冷冽，酒氣又氛氳。    <br />    性情漸浩浩，諧笑方云云。此誠得酒意，餘外徒繽紛。    <br />    長安眾富兒，盤饌羅膻葷。不解文字飲，惟能醉紅裙。    <br />    雖得一餉樂，有如聚飛蚊。今我及數子，固無蕕與薰。    <br />    險語破鬼膽，高詞媲皇墳。至寶不雕琢，神功謝鋤耘。    <br />    方今向太平，元凱承華勳。吾徒幸無事，庶以窮朝曛。   </p>   <p>    <b>     <font color=\"#FF6600\">同冠峽（貞元十九年貶陽山後作）</font>    </b>    <br />    南方二月半，春物亦已少。維舟山水間，晨坐聽百鳥。    <br />    宿雲尚含姿，朝日忽升曉。羈旅感和鳴，囚拘念輕矯。    <br />    潺湲淚久迸，詰曲思增繞。行矣且無然，蓋棺事乃了。   </p>   <p>    <font color=\"#FF6600\">     <b>送惠師（愈在連州與釋景常、元惠游。惠師即元惠也）</b>    </font>    <br />    惠師浮屠者，乃是不羈人。十五愛山水，超然謝朋親。    <br />    脫冠剪頭髮，飛步遺蹤塵。發跡入四明，梯空上秋旻。    <br />    遂登天台望，眾壑皆嶙峋。夜宿最高頂，舉頭看星辰。    <br />    光芒相照燭，南北爭羅陳。茲地絕翔走，自然嚴且神。    <br />    微風吹木石，澎湃聞韶鈞。夜半起下視，溟波銜日輪。    <br />    魚龍驚踴躍，叫嘯成悲辛。怪氣或紫赤，敲磨共輪囷。    <br />    金鴉既騰翥，六合俄清新。常聞禹穴奇，東去窺甌閩。    <br />    越俗不好古，流傳失其真。幽蹤邈難得，聖路嗟長堙。    <br />    回臨浙江濤，屹起高峨岷。壯志死不息，千年如隔晨。    <br />    是非竟何有，棄去非吾倫。凌江詣廬岳，浩蕩極遊巡。    <br />    崔崒沒雲表，陂陀浸湖淪。是時雨初霽，懸瀑垂天紳。    <br />    前年往羅浮，步戛南海漘。大哉陽德盛，榮茂恆留春。    <br />    鵬鶱墮長翮，鯨戲側修鱗。自來連州寺，曾未造城闉。    <br />    日攜青雲客，探勝窮崖濱。太守邀不去，群官請徒頻。    <br />    囊無一金資，翻謂富者貧。昨日忽不見，我令訪其鄰。    <br />    奔波自追及，把手問所因。顧我卻興歎，君寧異於民。    <br />    離合自古然，辭別安足珍。吾聞九疑好，夙志今欲伸。    <br />    斑竹啼舜婦，清湘沈楚臣。衡山與洞庭，此固道所循。    <br />    尋崧方抵洛，歷華遂之秦。浮游靡定處，偶往即通津。    <br />    吾言子當去，子道非吾遵。江魚不池活，野鳥難籠馴。    <br />    吾非西方教，憐子狂且醇。吾嫉惰遊者，憐子愚且諄。    <br />    去矣各異趣，何為浪沾巾。   </p>   <p>    <b>     <font color=\"#FF6600\">送靈師</font>    </b>    <br />    佛法入中國，爾來六百年。齊民逃賦役，高士著幽禪。    <br />    官吏不之制，紛紛聽其然。耕桑日失隸，朝署時遺賢。    <br />    靈師皇甫姓，胤冑本蟬聯。少小涉書史，早能綴文篇。    <br />    中間不得意，失跡成延遷。逸志不拘教，軒騰斷牽攣。    <br />    圍棋斗白黑，生死隨機權。六博在一擲，梟盧叱迴旋。    <br />    戰詩誰與敵，浩汗橫戈鋋。飲酒盡百盞，嘲諧思逾鮮。    <br />    有時醉花月，高唱清且綿。四座咸寂默，杳如奏湘弦。    <br />    尋勝不憚險，黔江屢洄沿。瞿塘五六月，驚電讓歸船。    <br />    怒水忽中裂，千尋墮幽泉。環回勢益急，仰見團團天。    <br />    投身豈得計，性命甘徒捐。浪沫蹙翻湧，漂浮再生全。    <br />    同行二十人，魂骨俱坑填。靈師不掛懷，冒涉道轉延。    <br />    開忠二州牧，詩賦時多傳。失職不把筆，珠璣為君編。    <br />    強留費日月，密席羅嬋娟。昨者至林邑，使君數開筵。    <br />    逐客三四公，盈懷贈蘭荃。湖遊泛漭沆，溪宴駐潺湲。    <br />    別語不許出，行裾動遭牽。鄰州競招請，書札何翩翩。    <br />    十月下桂嶺，乘寒恣窺緣。落落王員外，爭迎獲其先。    <br />    自從入賓館，占吝久能專。吾徒頗攜被，接宿窮歡妍。    <br />    聽說兩京事，分明皆眼前。縱橫雜謠俗，瑣屑咸羅穿。    <br />    材調真可惜，朱丹在磨研。方將斂之道，且欲冠其顛。    <br />    韶陽李太守，高步凌雲煙。得客輒忘食，開囊乞繒錢。    <br />    手持南曹敘，字重青瑤鐫。古氣參彖繫，高標摧太玄。    <br />    維舟事干謁，披讀頭風痊。還如舊相識，傾壺暢幽悁。    <br />    以此復留滯，歸驂幾時鞭。   </p>   <p>    <font color=\"#FF6600\">     <b>縣齋有懷（陽山縣齋作，時貞元二十一年順宗新即位）</b>    </font>    <br />    少小尚奇偉，平生足悲吒。猶嫌子夏儒，肯學樊遲稼。    <br />    事業窺皋稷，文章蔑曹謝。濯纓起江湖，綴佩雜蘭麝。    <br />    悠悠指長道，去去策高駕。誰為傾國謀，自許連城價。    <br />    初隨計吏貢，屢入澤宮射。雖免十上勞，何能一戰霸。    <br />    人情忌殊異，世路多權詐。蹉跎顏遂低，摧折氣愈下。    <br />    冶長信非罪，侯生或遭罵。懷書出皇都，銜淚渡清灞。    <br />    身將老寂寞，志欲死閒暇。朝食不盈腸，冬衣才掩髂。    <br />    軍書既頻召，戎馬乃連跨。大梁從相公，彭城赴僕射。    <br />    弓箭圍狐兔，絲竹羅酒炙。兩府變荒涼，三年就休假。    <br />    求官去東洛，犯雪過西華。塵埃紫陌春，風雨靈台夜。    <br />    名聲荷朋友，援引乏姻婭。雖陪彤庭臣，詎縱青冥靶。    <br />    寒空聳危闕，曉色曜修架。捐軀辰在丁，鎩翮時方蠟。    <br />    投荒誠職分，領邑幸寬赦。湖波翻日車，嶺石坼天罅。    <br />    毒霧恆熏晝，炎風每燒夏。雷威固已加，颶勢仍相借。    <br />    氣象杳難測，聲音吁可怕。夷言聽未慣，越俗循猶乍。    <br />    指摘兩憎嫌，睢盱互猜訝。只緣恩未報，豈謂生足藉。    <br />    嗣皇新繼明，率土日流化。惟思滌瑕垢，長去事桑柘。    <br />    斸嵩開雲扃，壓穎抗風榭。禾麥種滿地，梨棗栽繞捨。    <br />    兒童稍長成，雀鼠得驅嚇。官租日輸納，村酒時邀迓。    <br />    閒愛老農愚，歸弄小女奼。如今便可爾，何用畢婚嫁。   </p>   <p>    <b>     <font color=\"#FF6600\">合江亭</font>    </b>    <br />    紅亭枕湘江，蒸水會其左。瞰臨眇空闊，綠淨不可唾。    <br />    維昔經營初，邦君實王佐。翦林遷神祠，買地費家貨。    <br />    樑棟宏可愛，結構麗匪過。伊人去軒騰，茲宇遂頹挫。    <br />    老郎來何暮，高唱久乃和。樹蘭盈九畹，栽竹逾萬個。    <br />    長綆汲滄浪，幽蹊下坎坷。波濤夜俯聽，雲樹朝對臥。    <br />    初如遺宦情，終乃最郡課。人生誠無幾，事往悲豈奈。    <br />    蕭條綿歲時，契闊繼庸懦。勝事誰復論，丑聲日已播。    <br />    中丞黜凶邪，天子閔窮餓。君侯至之初，閭里自相賀。    <br />    淹滯樂閒曠，勤苦勸慵惰。為余掃塵階，命樂醉眾座。    <br />    窮秋感平分，新月憐半破。願書巖上石，勿使泥塵涴。   </p>   <p>    <font color=\"#FF6600\">     <b>陪杜侍御遊湘西兩寺獨宿有題一首，因獻楊常侍</b>    </font>    <br />    長沙千里平，勝地猶在險。況當江闊處，斗起勢匪漸。    <br />    深林高玲瓏，青山上琬琰。路窮台殿辟，佛事煥且儼。    <br />    剖竹走泉源，開廊架崖廣。是時秋之殘，暑氣尚未斂。    <br />    群行忘後先，朋息棄拘檢。客堂喜空涼，華榻有清簟。    <br />    澗蔬煮蒿芹，水果剝菱芡。伊余夙所慕，陪賞亦云忝。    <br />    幸逢車馬歸，獨宿門不掩。山樓黑無月，漁火燦星點。    <br />    夜風一何喧，杉檜屢磨颭。猶疑在波濤，怵惕夢成魘。    <br />    靜思屈原沈，遠憶賈誼貶。椒蘭爭妒忌，絳灌共讒諂。    <br />    誰令悲生腸，坐使淚盈臉。翻飛乏羽翼，指摘困瑕玷。    <br />    珥貂藩維重，政化類分陝。禮賢道何優，奉己事苦儉。    <br />    大廈棟方隆，巨川楫行剡。經營誠少暇，遊宴固已歉。    <br />    旅程愧淹留，徂歲嗟荏苒。平生每多感，柔翰遇頻染。    <br />    展轉嶺猿鳴，曙燈青睒睒。   </p>   <p>    <b>     <font color=\"#FF6600\">岳陽樓別竇司直</font>    </b>    <br />    洞庭九州間，厥大誰與讓。南匯群崖水，北注何奔放。    <br />    瀦為七百里，吞納各殊狀。自古澄不清，環混無歸向。    <br />    炎風日搜攪，幽怪多冗長。軒然大波起，宇宙隘而妨。    <br />    巍峨拔嵩華，騰踔較健壯。聲音一何宏，轟輵車萬兩。    <br />    猶疑帝軒轅，張樂就空曠。蛟螭露筍虡，縞練吹組帳。    <br />    鬼神非人世，節奏頗跌踼。陽施見夸麗，陰閉感淒愴。    <br />    朝過宜春口，極北缺堤障。夜纜巴陵洲，叢芮才可傍。    <br />    星河盡涵泳，俯仰迷下上。餘瀾怒不已，喧聒鳴甕盎。    <br />    明登岳陽樓，輝煥朝日亮。飛廉戢其威，清晏息纖纊。    <br />    泓澄湛凝綠，物影巧相況。江豚時出戲，驚波忽蕩漾。    <br />    時當冬之孟，隙竅縮寒漲。前臨指近岸，側坐眇難望。    <br />    滌濯神魂醒，幽懷舒以暢。主人孩童舊，握手乍忻悵。    <br />    憐我竄逐歸，相見得無恙。開筵交履舄，爛漫倒家釀。    <br />    杯行無留停，高柱送清唱。中盤進橙栗，投擲傾脯醬。    <br />    歡窮悲心生，婉孌不能忘。念昔始讀書，志欲干霸王。    <br />    屠龍破千金，為藝亦云亢。愛才不擇行，觸事得讒謗。    <br />    前年出官由，此禍最無妄。公卿採虛名，擢拜識天仗。    <br />    奸猜畏彈射，斥逐恣欺誑。新恩移府庭，逼側廁諸將。    <br />    于嗟苦駑緩，但懼失宜當。追思南渡時，魚腹甘所葬。    <br />    嚴程迫風帆，劈箭入高浪。顛沈在須臾，忠鯁誰復諒。    <br />    生還真可喜，克己自懲創。庶從今日後，粗識得與喪。    <br />    事多改前好，趣有獲新尚。誓耕十畝田，不取萬乘相。    <br />    細君知蠶織，稚子已能餉。行當掛其冠，生死君一訪。   </p>   <p>    <b>     <font color=\"#FF6600\">送文暢師北遊</font>    </b>    <br />    昔在四門館，晨有僧來謁。自言本吳人，少小學城闕。    <br />    已窮佛根源，粗識事輗軏。攣拘屈吾真，戒轄思遠發。    <br />    薦紳秉筆徒，聲譽耀前閥。從求送行詩，屢造忍顛蹶。    <br />    今成十餘卷，浩汗羅斧鉞。先生閟窮巷，未得窺剞劂。    <br />    又聞識大道，何路補黥刖。出其囊中文，滿聽實清越。    <br />    謂僧當少安，草序頗排訐。上論古之初，所以施賞罰。    <br />    下開迷惑胸，窙豁斸株橛。僧時不聽瑩，若飲水救暍。    <br />    風塵一出門，時日多如髮。三年竄荒嶺，守縣坐深樾。    <br />    征租聚異物，詭制怛巾襪。幽窮誰共語，思想甚含噦。    <br />    昨來得京官，照壁喜見蠍。況逢舊親識，無不比鶼蟨。    <br />    長安多門戶，弔慶少休歇。而能勤來過，重惠安可揭。    <br />    當今聖政初，恩澤完    <a target=\"_blank\" href=\"http://140.111.1.40/yitic/frc/frc10598.htm\">●</a>狘。胡為不自暇，飄戾逐鸇鷢。    <br />    僕射領北門，威德壓胡羯。相公鎮幽都，竹帛爛勳伐。    <br />    酒場舞閨姝，獵騎圍邊月。開張篋中寶，自可得津筏。    <br />    從茲富裘馬，寧復茹藜蕨。余期報恩後，謝病老耕    <a target=\"_blank\" href=\"http://140.111.1.40/yitic/frc/frc01659.htm\">●</a>。    <br />    庇身指蓬茅，逞志縱獫猲。僧還相訪來，山藥煮可掘。   </p>   <p>    <b>     <font color=\"#FF6600\">答張徹（愈為四門博士時作張徹愈門下士又愈之從子婿）</font>    </b>    <br />    辱贈不知報，我歌爾其聆。首敘始識面，次言後分形。    <br />    道途綿萬里，日月垂十齡。浚郊避兵亂，睢岸連門停。    <br />    肝膽一古劍，波濤兩浮萍。漬墨竄舊史，磨丹注前經。    <br />    義苑手秘寶，文堂耳驚霆。暄晨躡露舄，暑夕眠風欞。    <br />    結友子讓抗，請師我慚丁。初味猶啖蔗，遂通斯建瓴。    <br />    搜奇日有富，嗜善心無寧。石樑平侹侹，沙水光泠泠。    <br />    乘枯摘野艷，沈細抽潛腥。遊寺去陟巘，尋徑返穿汀。    <br />    緣雲竹竦竦，失路麻冥冥。淫潦忽翻野，平蕪眇開溟。    <br />    防洩塹夜塞，懼沖城晝扃。及去事戎轡，相逢宴軍伶。    <br />    觥秋縱兀兀，獵旦馳駉駉。從賦始分手，朝京忽同舲。    <br />    急時促暗棹，戀月留虛亭。畢事驅傳馬，安居守窗螢。    <br />    梅花灞水別，宮燭驪山醒。省選逮投足，鄉賓尚摧翎。    <br />    塵祛又一摻，淚眥還雙熒。洛邑得休告，華山窮絕陘。    <br />    倚巖睨海浪，引袖拂天星。日駕此回轄，金神所司刑。    <br />    泉紳拖修白，石劍攢高青。磴蘚    <a target=\"_blank\" href=\"http://140.111.1.40/yitic/frc/frc06470.htm\">●</a>拳跼，梯飆颭伶俜。    <br />    悔狂已咋指，垂誡仍鐫銘。峨豸忝備列，伏蒲愧分涇。    <br />    微誠慕橫草，瑣力摧撞筳。疊雪走商嶺，飛波航洞庭。    <br />    下險疑墮井，守官類拘囹。荒餐茹獠蠱，幽夢感湘靈。    <br />    刺史肅蓍蔡，吏人沸蝗螟。點綴簿上字，趨蹌閤前鈴。    <br />    賴其飽山水，得以娛瞻聽。紫樹雕斐亹，碧流滴瓏玲。    <br />    映波鋪遠錦，插地列長屏。愁狖酸骨死，怪花醉魂馨。    <br />    潛苞絳實坼，幽乳翠毛零。赦行五百里，月變三十蓂。    <br />    漸階群振鷺，入學誨螟蛉。蘋甘謝鳴鹿，罍滿慚罄瓶。    <br />    冏冏抱瑚璉，飛飛聯鶺鴒。魚鬣欲脫背，虯光先照硎。    <br />    豈獨出醜類，方當動朝廷。勤來得晤語，勿憚宿寒廳。   </p>   <p>    <b>     <font color=\"#FF6600\">薦士（薦孟郊於鄭餘慶也）</font>    </b>    <br />    周詩三百篇，雅麗理訓誥。曾經聖人手，議論安敢到。    <br />    五言出漢時，蘇李首更號。東都漸瀰漫，派別百川導。    <br />    建安能者七，卓犖變風操。逶迤抵晉宋，氣象日凋耗。    <br />    中間數鮑謝，比近最清奧。齊梁及陳隋，眾作等蟬噪。    <br />    搜春摘花卉，沿襲傷剽盜。國朝盛文章，子昂始高蹈。    <br />    勃興得李杜，萬類困陵暴。後來相繼生，亦各臻閫奧。    <br />    有窮者孟郊，受材實雄驁。冥觀洞古今，像外逐幽好。    <br />    橫空盤硬語，妥帖力排奡。敷柔肆紆餘，奮猛捲海潦。    <br />    榮華肖天秀，捷疾逾響報。行身踐規矩，甘辱恥媚灶。    <br />    孟軻分邪正，眸子看了眊。杳然粹而清，可以鎮浮躁，    <br />    酸寒溧陽尉，五十幾何耄。孜孜營甘旨，辛苦久所冒。    <br />    俗流知者誰，指注競嘲傲。聖皇索遺逸，髦士日登造。    <br />    廟堂有賢相，愛遇均覆燾。況承歸與張，二公迭嗟悼。    <br />    青冥送吹噓，強箭射魯縞。胡為久無成，使以歸期告。    <br />    霜風破佳菊，嘉節迫吹帽。念將決焉去，感物增戀嫪。    <br />    彼微水中荇，尚煩左右芼。魯侯國至小，廟鼎猶納郜。    <br />    幸當擇玟玉，寧有棄珪瑁。悠悠我之思，擾擾風中纛。    <br />    上言愧無路，日夜惟心禱。鶴翎不天生，變化在啄菢。    <br />    通波非難圖，尺地易可漕。善善不汲汲，後時徒悔懊。    <br />    救死具八珍，不如一簞犒。微詩公勿誚，愷悌神所勞。   </p>   <p>    <b>     <font color=\"#FF6600\">喜侯喜至贈張籍張徹</font>    </b>    <br />    昔我在南時，數君常在念。搖搖不可止，諷詠日喁噞。    <br />    如以膏濯衣，每漬垢逾染。又如心中疾，針石非所砭。    <br />    常思得遊處，至死無倦厭。地遐物奇怪，水鏡涵石劍。    <br />    荒花窮漫亂，幽獸工騰閃。礙目不忍窺，忽忽坐昏墊。    <br />    逢神多所祝，豈忘靈即驗。依依夢歸路，歷歷想行店。    <br />    今者誠自幸，所懷無一欠。孟生去雖索，侯氏來還歉。    <br />    欹眠聽新詩，屋角月艷艷。雜作承間騁，交驚舌互舔。    <br />    繽紛指瑕疵，拒捍阻城塹。以余經摧挫，固請發鉛槧。    <br />    居然妄推讓，見謂爇天焰。比疏語徒妍，悚息不敢占。    <br />    呼奴具盤餐，飣餖魚菜贍。人生但如此，朱紫安足僭。   </p>   <p>    <font color=\"#FF6600\">     <b>古風</b>    </font>    <br />    今日曷不樂，幸時不用兵。無曰既蹙矣，乃尚可以生。    <br />    彼州之賦，去汝不顧。此州之役，去我奚適。一邑之水，    <br />    可走而違。天下湯湯，曷其而歸。好我衣服，甘我飲食。    <br />    無念百年，聊樂一日。   </p>   <p>    <font color=\"#FF6600\">     <b>駑驥</b>    </font>    <br />    駑駘誠齷齪，市者何其稠。力小若易制，價微良易酬。    <br />    渴飲一斗水，饑食一束芻。嘶鳴當大路，志氣若有餘。    <br />    騏驥生絕域，自矜無匹儔。牽驅入市門，行者不為留。    <br />    借問價幾何，黃金比嵩丘。借問行幾何，咫尺視九州。    <br />    饑食玉山禾，渴飲醴泉流。問誰能為御，曠世不可求。    <br />    惟昔穆天子，乘之極遐遊。王良執其轡，造父挾其輈。    <br />    因言天外事，茫惚使人愁。駑駘謂騏驥，餓死余爾羞。    <br />    有能必見用，有德必見收。孰云時與命，通塞皆自由。    <br />    騏驥不敢言，低徊但垂頭。人皆劣騏驥，共以駑駘優。    <br />    喟余獨興歎，才命不同謀。寄詩同心子，為我商聲謳。   </p>   <p>    <b>     <font color=\"#FF6600\">馬厭谷</font>    </b>    <br />    馬厭谷兮，士不厭糠籺；土被文繡兮，士無短褐。    <br />    彼其得志兮，不我虞；一朝失志兮，其何如。已焉哉，嗟嗟乎鄙夫。   </p>   <p>    <b>     <font color=\"#FF6600\">出門</font>    </b>    <br />    長安百萬家，出門無所之。豈敢尚幽獨，與世實參差。    <br />    古人雖已死，書上有其辭。開卷讀且想，千載若相期。    <br />    出門各有道，我道方未夷。且於此中息，天命不吾欺。   </p>   <p>    <b>     <font color=\"#FF6600\">嗟哉董生行</font>    </b>    <br />    淮水出桐柏，山東馳遙遙千里不能休；淝水出其側，    <br />    不能千里百里入淮流。壽州屬縣有安豐，    <br />    唐貞元時縣人董生召南隱居行義於其中。刺史不能薦，    <br />    天子不聞名聲。爵祿不及門，門外惟有吏，    <br />    日來征租更索錢。嗟哉董生朝出耕夜歸讀古人書，    <br />    盡日不得息。或山而樵，或水而漁。入廚具甘旨，    <br />    上堂問起居。父母不慼慼，妻子不咨咨。嗟哉董生孝且慈，    <br />    人不識，惟有天翁知，生祥下瑞無時期。家有狗乳出求食，    <br />    雞來哺其兒。啄啄庭中拾蟲蟻，哺之不食鳴聲悲。    <br />    彷徨躑躅久不去，以翼來覆待狗歸。嗟哉董生，誰將與儔？    <br />    時之人，夫妻相虐，兄弟為讎。食君之祿，而令父母愁。    <br />    亦獨何心，嗟哉董生無與儔。   </p>   <p>    <font color=\"#FF6600\">     <b>烽火</b>    </font>    <br />    登高望烽火，誰謂塞塵飛。王城富且樂，曷不事光輝。    <br />    勿言日已暮，相見恐行稀。願君熟念此，秉燭夜中歸。    <br />    我歌寧自感，乃獨淚沾衣。   </p>   <p>    <font color=\"#FF6600\">     <b>汴州亂二首</b>    </font>    <br />    汴州城門朝不開，天狗墮地聲如雷。健兒爭誇殺留後，連屋累棟燒成灰。    <br />    諸侯咫尺不能救，孤士何者自興哀。母從子走者為誰，大夫夫人留後兒。    <br />    <br />    昨日乘車騎大馬，坐者起趨乘者下。廟堂不肯用干戈，嗚呼奈汝母子何。   </p>   <p>    <b>     <font color=\"#FF6600\">利劍</font>    </b>    <br />    利劍光耿耿，佩之使我無邪心。故人念我寡徒侶，持用贈我比知音。    <br />    我心如冰劍如雪，不能刺讒夫，使我心腐劍鋒折。決雲中斷開青天，噫！    <br />    劍與我俱變化歸黃泉。   </p>   <p>    <b>     <font color=\"#FF6600\">齪齪</font>    </b>    <br />    齪齪當世士，所憂在饑寒。但見賤者悲，不聞貴者歎。    <br />    大賢事業異，遠抱非俗觀。報國心皎潔，念時涕汍瀾。    <br />    妖姬坐左右，柔指發哀彈。酒餚雖日陳，感激寧為歡。    <br />    秋陰欺白日，泥潦不少乾。河堤決東郡，老弱隨驚湍。    <br />    天意固有屬，誰能詰其端。願辱太守薦，得充諫諍官。    <br />    排雲叫閶闔，披腹呈琅玕。致君豈無術，自進誠獨難。   </p>   <p>    <font color=\"#FF6600\">     <b>河之水二首寄子侄老成</b>    </font>    <br />    河之水，去悠悠。我不如，水東流。    <br />    我有孤侄在海陬，三年不見兮使我生憂。日復日，夜復夜。    <br />    三年不見汝，使我鬢髮未老而先化。    <br />    <br />    河之水，悠悠去。我不如，水東注。    <br />    我有孤侄在海浦，三年不見兮使我心苦。    <br />    採蕨於山，緡魚於淵。我徂京師，不遠其還。   </p>   <p>    <b>     <font color=\"#FF6600\">山石</font>    </b>    <br />    山石犖確行徑微，黃昏到寺蝙蝠飛。升堂坐階新雨足，芭蕉葉大支子肥。    <br />    僧言古壁佛畫好，以火來照所見稀。鋪床拂席置羹飯，疏糲亦足飽我饑。    <br />    夜深靜臥百蟲絕，清月出嶺光入扉。天明獨去無道路，出入高下窮煙霏。    <br />    山紅澗碧紛爛漫，時見松櫪皆十圍。當流赤足蹋澗石，水聲激激風吹衣。    <br />    人生如此自可樂，豈必局束為人鞿。嗟哉吾黨二三子，安得至老不更歸。   </p>   <p>    <font color=\"#FF6600\">     <b>天星送楊凝郎中賀正</b>    </font>    <br />    天星牢落雞喔咿，僕夫起餐車載脂。正當窮冬寒未已，借問君子行安之。    <br />    會朝元正無不至，受命上宰須及期。侍從近臣有虛位，公今此去歸何時。   </p>   <p>    <b>     <font color=\"#FF6600\">汴泗交流贈張僕射（建封）</font>    </b>    <br />    汴泗交流郡城角，築場十步平如削。短垣三面繚逶迤，擊鼓騰騰樹赤旗。    <br />    新秋朝涼未見日，公早結束來何為。分曹決勝約前定，百馬攢蹄近相映。    <br />    球驚杖奮合且離，紅牛纓紱黃金羈。側身轉臂著馬腹，霹靂應手神珠馳。    <br />    超遙散漫兩閒暇，揮霍紛紜爭變化。發難得巧意氣粗，歡聲四合壯士呼。    <br />    此誠習戰非為劇，豈若安坐行良圖。當今忠臣不可得，公馬莫走須殺賊。   </p>   <p>    <b>     <font color=\"#FF6600\">忽忽</font>    </b>    <br />    忽忽乎余未知生之為樂也，願脫去而無因。    <br />    安得長翮大翼如雲生我身，乘風振奮出六合。    <br />    絕浮塵，死生哀樂兩相棄，是非得失付閒人。   </p>   <p>    <b>     <font color=\"#FF6600\">鳴雁</font>    </b>    <br />    嗷嗷鳴雁鳴且飛，窮秋南去春北歸。去寒就暖識所依，天長地闊棲息稀。    <br />    風霜酸苦稻粱微，毛羽摧落身不肥。徘徊反顧群侶違。哀鳴欲下洲渚非。    <br />    江南水闊朝雲多，草長沙軟無網羅。閒飛靜集鳴相和，違憂懷惠性匪他。    <br />    凌風一舉君謂何。   </p>   <p>    <font color=\"#FF6600\">     <b>龍移</b>    </font>    <br />    天昏地黑蛟龍移，雷驚電激雄雌隨。清泉百丈化為土，魚鱉枯死吁可悲。   </p>   <p>    <b>     <font color=\"#FF6600\">雉帶箭（此愈佐張僕射於徐，從獵而作也）</font>    </b>    <br />    原頭火燒靜兀兀，野雉畏鷹出覆沒。將軍欲以巧伏人，盤馬彎弓惜不發。    <br />    地形漸窄觀者多，雉驚弓滿勁箭加。沖人決起百餘尺，紅翎白鏃相傾斜。    <br />    將軍仰笑軍吏賀，五色離披馬前墮。   </p>   <p>    <b>     <font color=\"#FF6600\">條山蒼（中條山在黃河之西）</font>    </b>    <br />    條山蒼，河水黃。浪波沄沄去，松柏在山岡。   </p>   <p>    <b>     <font color=\"#FF6600\">贈鄭兵曹</font>    </b>    <br />    樽酒相逢十載前，君為壯夫我少年。樽酒相逢十載後，我為壯夫君白首。    <br />    我材與世不相當，戢鱗委翅無復望。當今賢俊皆周行，君何為乎亦遑遑。    <br />    杯行到君莫停手，破除萬事無過酒。   </p>   <p>    <font color=\"#FF6600\">     <b>桃源圖</b>    </font>    <br />    神仙有無何渺茫，桃源之說誠荒唐。流水盤回山百轉，生綃數幅垂中堂。    <br />    武陵太守好事者，題封遠寄南宮下。南宮先生忻得之，波濤入筆驅文辭。    <br />    文工畫妙各臻極，異境恍惚移於斯。架巖鑿谷開宮室，接屋連牆千萬日。    <br />    嬴顛劉蹶了不聞，地坼天分非所恤。種桃處處惟開花。川原近遠蒸紅霞。    <br />    初來猶自念鄉邑，歲久此地還成家。漁舟之子來何所，物色相猜更問語。    <br />    大蛇中斷喪前王，群馬南渡開新主。聽終辭絕共淒然，自說經今六百年。    <br />    當時萬事皆眼見，不知幾許猶流傳。爭持酒食來相饋，禮數不同樽俎異。    <br />    月明伴宿玉堂空，骨冷魂清無夢寐。夜半金雞啁哳鳴，火輪飛出客心驚。    <br />    人間有累不可住，依然離別難為情。船開棹進一回顧，萬里蒼蒼煙水暮。    <br />    世俗寧知偽與真，至今傳者武陵人。   </p>   <p>    <b>     <font color=\"#FF6600\">東方半明</font>    </b>    <br />    東方半明大星沒，獨有太白配殘月。嗟爾殘月勿相疑，同光共影須臾期。    <br />    殘月暉暉，太白睒睒。雞三號，更五點。   </p>   <p>    <b>     <font color=\"#FF6600\">贈唐衢</font>    </b>    <br />    虎有爪兮牛有角，虎可搏兮牛可觸。奈何君獨抱奇材，手把鋤犁餓空谷。    <br />    當今天子急賢良，匭函朝出開明光。胡不上書自薦達，坐令四海如虞唐。   </p>   <p>    <b>     <font color=\"#FF6600\">貞女峽（在連州桂陽縣，秦時有女子化石在東岸穴中）</font>    </b>    <br />    江盤峽束春湍豪，風雷戰鬥魚龍逃。懸流轟轟射水府，一瀉百里翻雲濤。    <br />    漂船擺石萬瓦裂，咫尺性命輕鴻毛。   </p>   <p>    <font color=\"#FF6600\">     <b>贈侯喜</b>    </font>    <br />    吾黨侯生字叔起，呼我持竿釣溫水。平明鞭馬出都門，盡日行行荊棘裡。    <br />    溫水微茫絕又流，深如車轍闊容輈。蝦蟆跳過雀兒浴，此縱有魚何足求。    <br />    我為侯生不能已，盤針擘粒投泥滓。晡時堅坐到黃昏，手倦目勞方一起。    <br />    暫動還休未可期，蝦行蛭渡似皆疑。舉竿引線忽有得，一寸才分鱗與鬐。    <br />    是日侯生與韓子，良久歎息相看悲。我今行事盡如此，此事正好為吾規。    <br />    半世遑遑就舉選，一名始得紅顏衰。人間事勢豈不見，徒自辛苦終何為。    <br />    便當提攜妻與子，南入箕穎無還時。叔起君今氣方銳，我言至切君勿嗤。    <br />    君欲釣魚須遠去，大魚豈肯居沮洳。   </p>   <p>    <b>     <font color=\"#FF6600\">古意</font>    </b>    <br />    太華峰頭玉井蓮，開花十丈藕如船。冷比雪霜甘比蜜，一片入口沈痾痊。    <br />    我欲求之不憚遠，青壁無路難夤緣。安得長梯上摘實，下種七澤根株連。   </p>   <p>    <b>     <font color=\"#FF6600\">八月十五夜贈張功曹</font>    </b>    <br />    纖雲四捲天無河，清風吹空月舒波。沙平水息聲影絕，一杯相屬君當歌。    <br />    君歌聲酸辭且苦，不能聽終淚如雨。洞庭連天九疑高，蛟龍出沒猩鼯號。    <br />    十生九死到官所，幽居默默如藏逃。下床畏蛇食畏藥，海氣濕蟄熏腥臊。    <br />    昨者州前捶大鼓，嗣皇繼聖登夔皋。赦書一日行萬里，罪從大辟皆除死。    <br />    遷者追回流者還，滌瑕蕩垢清朝班。州家申名使家抑，坎軻只得移荊蠻。    <br />    判司卑官不堪說，未免捶楚塵埃間。同時輩流多上道，天路幽險難追攀。    <br />    君歌且休聽我歌，我歌今與君殊科。一年明月今宵多，人生由命非由他。    <br />    有酒不飲奈明何。   </p>   <p>    <b>     <font color=\"#FF6600\">謁衡岳廟遂宿岳寺題門樓</font>    </b>    <br />    五嶽祭秩皆三公，四方環鎮嵩當中。火維地荒足妖怪，天假神柄專其雄。    <br />    噴雲洩霧藏半腹，雖有絕頂誰能窮。我來正逢秋雨節，陰氣晦昧無清風。    <br />    潛心默禱若有應，豈非正直能感通。須臾靜掃眾峰出，仰見突兀撐青空。    <br />    紫蓋連延接天柱，石廩騰擲堆祝融。森然魄動下馬拜，松柏一徑趨靈宮。    <br />    粉牆丹柱動光彩，鬼物圖畫填青紅。升階傴僂薦脯酒，欲以菲薄明其衷。    <br />    廟令老人識神意，睢盱偵伺能鞠躬。手持杯珓導我擲，云此最吉餘難同。    <br />    竄逐蠻荒幸不死，衣食才足甘長終。侯王將相望久絕，神縱欲福難為功。    <br />    夜投佛寺上高閣，星月掩映雲朣朧。猿鳴鐘動不知曙，杲杲寒日生於東。   </p>   <p>    <b>     <font color=\"#FF6600\">岣嶁山</font>    </b>    <br />    岣嶁山尖神禹碑，字青石赤形模奇。蝌蚪拳身薤倒披，鸞飄鳳泊拿虎螭。    <br />    事嚴跡秘鬼莫窺，道人獨上偶見之，我來咨嗟涕漣洏。    <br />    千搜萬索何處有，森森綠樹猿猱悲。   </p>   <p>    <b>     <font color=\"#FF6600\">永貞行</font>    </b>    <br />    君不見太皇諒陰未出令，小人乘時偷國柄。    <br />    北軍百萬虎與貔，天子自將非他師。一朝奪印付私黨，懍懍朝士何能為。    <br />    狐鳴梟噪爭署置，    <a target=\"_blank\" href=\"http://140.111.1.40/yitic/frc/frc08379.htm\">●</a>睒跳踉相嫵媚。夜作詔書朝拜官，超資越序曾無難。    <br />    公然白日受賄賂，火齊磊落堆金盤。元臣故老不敢語，晝臥涕泣何汍瀾。    <br />    董賢三公誰復惜，侯景九錫行可歎。國家功高德且厚，天位未許庸夫干。    <br />    嗣皇卓犖信英主，文如太宗武高祖。膺圖受禪登明堂，共流幽州鯀死羽。    <br />    四門肅穆賢俊登，數君匪親豈其朋。郎官清要為世稱，荒郡迫野嗟可矜。    <br />    湖波連天日相騰，蠻俗生梗瘴癘烝。江氛嶺祲昏若凝，一蛇兩頭見未曾。    <br />    怪鳥鳴喚令人憎，蠱蟲群飛夜撲燈。雄虺毒螫墮股肱，食中置藥肝心崩。    <br />    左右使令詐難憑，慎勿浪信常兢兢。吾嘗同僚情可勝，具書目見非妄征，    <br />    嗟爾既往宜為懲。   </p>   <p>    <font color=\"#FF6600\">     <b>洞庭湖阻風贈張十一署（時自陽山徙掾江陵）</b>    </font>    <br />    十月陰氣盛，北風無時休。蒼茫洞庭岸，與子維雙舟。    <br />    霧雨晦爭洩，波濤怒相投。犬雞斷四聽，糧絕誰與謀。    <br />    相去不容步，險如礙山丘。清談可以飽，夢想接無由。    <br />    男女喧左右，饑啼但啾啾。非懷北歸興，何用勝羈愁。    <br />    雲外有白日，寒光自悠悠。能令暫開霽，過是吾無求。   </p>   <p>    <b>     <font color=\"#FF6600\">李花贈張十一署（或作李有花）</font>    </b>    <br />    江陵城西二月尾，花不見桃惟見李。風揉雨練雪羞比，波濤翻空杳無涘。    <br />    君知此處花何似，白花倒燭天夜明，群雞驚鳴官吏起。    <br />    金烏海底初飛來，朱輝散射青霞開。迷魂亂眼看不得，照耀萬樹繁如堆。    <br />    念昔少年著遊燕，對花豈省曾辭杯。自從流落憂感集，欲去未到先思回。    <br />    只今四十已如此，後日更老誰論哉。力攜一樽獨就醉，不忍虛擲委黃埃。   </p>   <p>    <b>     <font color=\"#FF6600\">杏花</font>    </b>    <br />    居鄰北郭古寺空，杏花兩株能白紅。曲江滿園不可到，看此寧避雨與風。    <br />    二年流竄出嶺外，所見草木多異同。冬寒不嚴地恆洩，陽氣發亂無全功。    <br />    浮花浪蕊鎮長有，才開還落瘴霧中。山榴躑躅少意思，照耀黃紫徒為叢。    <br />    鷓鴣鉤輈猿叫歇，杳杳深谷攢青楓。豈如此樹一來玩，若在京國情何窮。    <br />    今旦胡為忽惆悵，萬片飄泊隨西東。明年更發應更好，道人莫忘鄰家翁。   </p>   <p>    <b>     <font color=\"#FF6600\">感春四首</font>    </b>    <br />    我所思兮在何所，情多地遐兮遍處處。東西南北皆欲往，千江隔兮萬山阻。    <br />    春風吹園雜花開，朝日照屋百鳥語。三杯取醉不復論，一生長恨奈何許。   </p>   <p>皇天平分成四時，春氣漫誕最可悲。雜花妝林草蓋地，白日坐上傾天維。    <br />    蜂喧鳥咽留不得，紅萼萬片從風吹。豈如秋霜雖慘冽，摧落老物誰惜之。    <br />    為此徑須沽酒飲，自外天地棄不疑。近憐李杜無檢束，爛漫長醉多文辭。    <br />    屈原離騷二十五，不肯餔啜糟與醨。惜哉此子巧言語，不到聖處寧非癡。    <br />    幸逢堯舜明四目，條理品彙皆得宜。平明出門暮歸捨，酩酊馬上知為誰。   </p>   <p>朝騎一馬出，暝就一床臥。詩書漸欲拋，節行久已惰。    <br />    冠欹感髮禿，語誤驚齒墮。孤負平生心，已矣知何奈。   </p>   <p>我恨不如江頭人，長網橫江遮紫鱗。獨宿荒陂射鳧雁，賣納租賦官不嗔。    <br />    歸來歡笑對妻子，衣食自給寧羞貧。今者無端讀書史，智慧只足勞精神。    <br />    畫蛇著足無處用，兩鬢霜白趨埃塵。乾愁漫解坐自累，與眾異趣誰相親。    <br />    數杯澆腸雖暫醉，皎皎萬慮醒還新。百年未滿不得死，且可勤買拋青春。   </p>   <p>    <font color=\"#FF6600\">     <b>寒食日出遊</b>    </font>    <br />    李花初發君始病，我往看君花轉盛。走馬城西惆悵歸，不忍千株雪相映。    <br />    邇來又見桃與梨，交開紅白如爭競。可憐物色阻攜手，空展霜縑吟九詠。    <br />    紛紛落盡泥與塵，不共新妝比端正。桐華最晚今已繁，君不強起時難更。    <br />    關山遠別固其理，寸步難見始知命。憶昔與君同貶官，夜渡洞庭看斗柄。    <br />    豈料生還得一處，引袖拭淚悲且慶。各言生死兩追隨，直置心親無貌敬。    <br />    念君又署南荒吏，路指鬼門幽且敻。三公儘是知音人，曷不薦賢陛下聖。    <br />    囊空甑倒誰救之，我今一食日還並。自然憂氣損天和，安得康強保天性。    <br />    斷鶴兩翅鳴何哀，縶驥四足氣空橫。今朝寒食行野外，綠楊匝岸蒲生迸。    <br />    宋玉庭邊不見人，輕浪參差魚動鏡。自嗟孤賤足瑕疵，特見放縱荷寬政。    <br />    飲酒寧嫌盞底深，題詩尚倚筆鋒勁。明宵故欲相就醉，有月莫愁當火令。   </p>   <p>    <b>     <font color=\"#FF6600\">憶昨行和張十一</font>    </b>    <br />    憶昨夾鐘之呂初吹灰，上公禮罷元侯回。    <br />    車載牲牢甕舁酒，並召賓客延鄒枚。腰金首翠光照耀，絲竹迥發清以哀。    <br />    青天白日花草麗，玉斝屢舉傾金罍。張君名聲座所屬，起舞先醉長松摧。    <br />    宿酲未解舊痁作，深室靜臥聞風雷。自期殞命在春序，屈指數日憐嬰孩。    <br />    危辭苦語感我耳，淚落不掩何漼漼。念昔從君渡湘水，大帆夜劃窮高桅。    <br />    陽山鳥路出臨武，驛馬拒地驅頻隤。踐蛇茹蠱不擇死，忽有飛詔從天來。    <br />    伾文未揃崖州熾，雖得赦宥恆愁猜。近者三奸悉破碎，羽窟無底幽黃能。    <br />    眼中了了見鄉國，知有歸日眉方開。今君縱署天涯吏，投檄北去何難哉。    <br />    無妄之憂勿藥喜，一善自足禳千災。頭輕目朗肌骨健，古劍新斸磨塵埃。    <br />    殃消禍散百福並，從此直至耇與鮐。嵩山東頭伊洛岸，勝事不假須穿栽。    <br />    君當先行我待滿，沮溺可繼窮年推。   </p>   <p>    <font color=\"#FF6600\">     <b>劉生詩</b>    </font>    <br />    生名師命其姓劉，自少軒輊非常儔。棄家如遺來遠遊，東走梁宋暨揚州。    <br />    遂凌大江極東陬，洪濤舂天禹穴幽。越女一笑三年留，南逾橫嶺入炎州。    <br />    青鯨高磨波山浮，怪魅炫曜堆蛟虯。山摻讙噪猩猩遊，毒氣爍體黃膏流。    <br />    問胡不歸良有由，美酒傾水炙肥牛。妖歌慢舞爛不收，倒心迴腸為青眸。    <br />    千金邀顧不可酬，乃獨遇之盡綢繆。瞥然一餉成十秋，昔須未生今白頭。    <br />    五管歷遍無賢侯，回望萬里還家羞。陽山窮邑惟猿猴，手持釣竿遠相投。    <br />    我為羅列陳前修，芟蒿斬蓬利鋤耰。天星迴環數才周，文學穰穰囷倉稠。    <br />    車輕御良馬力優，咄哉識路行勿休，往取將相酬恩讎。   </p>   <p>    <font color=\"#FF6600\">     <b>鄭群贈簟</b>    </font>    <br />    蘄州笛竹天下知，鄭君所寶尤瑰奇。攜來當晝不得臥，一府傳看黃琉璃。    <br />    體堅色淨又藏節，盡眼凝滑無瑕疵。法曹貧賤眾所易，腰腹空大何能為。    <br />    自從五月困暑濕，如坐深甑遭蒸炊。手磨袖拂心語口，慢膚多汗真相宜。    <br />    日暮歸來獨惆悵，有賣直欲傾家資。誰謂故人知我意，卷送八尺含風漪。    <br />    呼奴掃地鋪未了，光彩照耀驚童兒。青蠅側翅蚤虱避，肅肅疑有清飆吹。    <br />    倒身甘寢百疾愈，卻願天日恆炎曦。明珠青玉不足報，贈子相好無時衰。   </p>   <p>    <b>     <font color=\"#FF6600\">豐陵行（順宗陵也，在富平縣東北三十里）</font>    </b>    <br />    羽衛煌煌一百里，曉出都門葬天子。群臣雜沓馳後先，宮官穰穰來不已。    <br />    是時新秋七月初，金神按節炎氣除。清風飄飄輕雨灑，偃蹇旗旆捲以舒。    <br />    逾梁下阪笳鼓咽，嵽嵲遂走玄宮閭。哭聲訇天百鳥噪，幽坎晝閉空靈輿。    <br />    皇帝孝心深且遠，資送禮備無贏餘。設官置衛鎖嬪妓，供養朝夕象平居。    <br />    臣聞神道尚清淨，三代舊制存諸書。墓藏廟祭不可亂，欲言非職知何如。   </p>   <p>    <font color=\"#FF6600\">     <b>遊青龍寺贈崔大補闕（寺在京城南門之東）</b>    </font>    <br />    秋灰初吹季月管，日出卯南暉景短。友生招我佛寺行，正值萬株紅葉滿。    <br />    光華閃壁見神鬼，赫赫炎官張火傘。燃雲燒樹火實駢，金烏下啄赬虯卵。    <br />    魂翻眼倒忘處所，赤氣沖融無間斷。有如流傳上古時，九輪照燭乾坤旱。    <br />    二三道士席其間，靈液屢進玻黎碗。忽驚顏色變韶稚，卻信靈仙非怪誕。    <br />    桃源迷路竟茫茫，棗下悲歌徒纂纂。前年嶺隅鄉思發，躑躅成山開不算。    <br />    去歲羈帆湘水明，霜楓千里隨歸伴。猿呼鼯嘯鷓鴣啼，惻耳酸腸難濯浣。    <br />    思君攜手安能得，今者相從敢辭懶。由來鈍騃寡參尋，況是儒官飽閒散。    <br />    惟君與我同懷抱，鋤去陵谷置平坦。年少得途未要忙，時清諫疏尤宜罕。    <br />    何人有酒身無事，誰家多竹門可款。須知節候即風寒，幸及亭午猶妍暖。    <br />    南山逼冬轉清瘦，刻畫圭角出崖窾。當憂復被冰雪埋，汲汲來窺戒遲緩。   </p>   <p>    <b>     <font color=\"#FF6600\">贈崔立之評事（崔斯立，字立之，博陵人）</font>    </b>    <br />    崔侯文章苦捷敏，高浪駕天輸不盡。曾從關外來上都，隨身卷軸車連軫。    <br />    朝為百賦猶鬱怒，暮作千詩轉遒緊。搖毫擲簡自不供，頃刻青紅浮海蜃。    <br />    才豪氣猛易語言，往往蛟螭雜螻蚓。知音自古稱難遇，世俗乍見那妨哂。    <br />    勿嫌法官未登朝，猶勝赤尉長趨尹。時命雖乖心轉壯，技能虛富家逾窘。    <br />    念昔塵埃兩相逢，爭名齟齬持矛楯。子時專場誇觜距，余始張軍嚴韅靷。    <br />    爾來但欲保封疆，莫學龐涓怯孫臏。竄逐新歸厭聞鬧，齒髮早衰嗟可閔。    <br />    頻蒙怨句刺棄遺，豈有閒官敢推引。深藏篋笥時一發，戢戢已多如束筍。    <br />    可憐無益費精神，有似黃金擲虛牝。當今聖人求侍從，拔擢杞梓收楛箘。    <br />    東馬嚴徐已奮飛，枚皋即召窮且忍。復聞王師西討蜀，霜風冽冽摧朝菌。    <br />    走章馳檄在得賢，燕雀紛拏要鷹隼。竊料二途必處一，豈比恆人長蠢蠢。    <br />    勸君韜養待征招，不用雕琢愁肝腎。牆根菊花好沽酒，錢帛縱空衣可准。    <br />    暉暉簷日暖且鮮，摵摵井梧疏更殞。高士例須憐麴櫱，丈夫終莫生畦畛。    <br />    能來取醉任喧呼，死後賢愚俱泯泯。   </p>   <p>    <font color=\"#FF6600\">     <b>送區弘南歸</b>    </font>    <br />    穆昔南征軍不歸，蟲沙猿鶴伏以飛。洶洶洞庭莽翠微，九疑鑱天荒是非。    <br />    野有象犀水貝璣，分散百寶人士稀。我遷於南日周圍，來見者眾莫依俙。    <br />    爰有區子熒熒暉，觀以彝訓或從違。我念前人譬葑菲，落以斧引以纆徽。    <br />    雖有不逮驅騑騑，或採於薄漁於磯。服役不辱言不譏，從我荊州來京畿。    <br />    離其母妻絕因依，嗟我道不能自肥。子雖勤苦終何希，王都觀闕雙巍巍。    <br />    騰蹋眾駿事鞍鞿，佩服上色紫與緋。獨子之節可嗟唏，母附書至妻寄衣。    <br />    開書拆衣淚痕晞，雖不敕還情庶幾。朝暮盤羞惻庭闈，幽房無人感伊威。    <br />    人生此難餘可祈，子去矣時若發機。蜃沉海底氣升霏，彩雉野伏朝扇翬。    <br />    處子窈窕王所妃，苟有令德隱不腓。況今天子鋪德威，蔽能者誅薦受禨。    <br />    出送撫背我涕揮，行行正直慎脂韋。業成志樹來頎頎，我當為子言天扉。   </p>   <p>    <b>     <font color=\"#FF6600\">三星行</font>    </b>    <br />    我生之辰，月宿南斗。牛奮其角，箕張其口。    <br />    牛不見服箱，斗不挹酒漿。箕獨有神靈，無時停簸揚。    <br />    無善名已聞，無惡聲已讙。名聲相乘除，得少失有餘。    <br />    三星各在天，什伍東西陳。嗟汝牛與斗，汝獨不能神。   </p>   <p>    <b>     <font color=\"#FF6600\">剝啄行</font>    </b>    <br />    剝剝啄啄，有客至門。我不出應，客去而嗔。從者語我，子胡為然。    <br />    我不厭客，困於語言。欲不出納，以堙其源。空堂幽幽，有秸有莞。    <br />    門以兩板，叢書於間。窅窅深塹，其墉甚完。彼寧可隳，此不可干。    <br />    從者語我，嗟子誠難。子雖云爾，其口益蕃。我為子謀，有萬其全。    <br />    凡今之人，急名與官。子不引去，與為波瀾。雖不開口，雖不開關。    <br />    變化咀嚼，有鬼有神。今去不勇，其如後艱。我謝再拜，汝無復云。    <br />    往追不及，來不有年。   </p>   <p>    <font color=\"#FF6600\">     <b>青青水中蒲三首</b>    </font>    <br />    青青水中蒲，下有一雙魚。君今上隴去，我在與誰居。    <br />    <br />    青青水中蒲，長在水中居。寄語浮萍草，相隨我不如。    <br />    <br />    青青水中蒲，葉短不出水。婦人不下堂，行子在萬里。   </p>   <p>    <b>     <font color=\"#FF6600\">孟東野失子</font>    </b>    <br />    失子將何尤，吾將上尤天。女實主下人，與奪一何偏。    <br />    彼於女何有，乃令蕃且延。此獨何罪辜，生死旬日間。    <br />    上呼無時聞，滴地淚到泉。地祇為之悲，瑟縮久不安。    <br />    乃呼大靈龜，騎雲款天門。問天主下人，薄厚胡不均。    <br />    天曰天地人，由來不相關。吾懸日與月，吾繫星與辰。    <br />    日月相噬嚙，星辰踣而顛。吾不女之罪，知非女由因。    <br />    且物各有分，孰能使之然。有子與無子，禍福未可原。    <br />    魚子滿母腹，一一欲誰憐。細腰不自乳，舉族常孤鰥。    <br />    鴟梟啄母腦，母死子始翻。蝮蛇生子時，坼裂腸與肝。    <br />    好子雖云好，未還恩與勤。惡子不可說，鴟梟蝮蛇然。    <br />    有子且勿喜，無子固勿歎。上聖不待教，賢聞語而遷。    <br />    下愚聞語惑，雖教無由悛。大靈頓頭受，即日以命還。    <br />    地祇謂大靈，女往告其人。東野夜得夢，有夫玄衣巾。    <br />    闖然入其戶，三稱天之言。再拜謝玄夫，收悲以歡忻。   </p>   <p>    <font color=\"#FF6600\">     <b>陸渾山火和皇甫湜用其韻（湜時為陸渾尉）</b>    </font>    <br />    皇甫補官古賁渾，時當玄冬澤乾源。山狂谷很相吐吞，風怒不休何軒軒。    <br />    擺磨出火以自燔，有聲夜中驚莫原。天跳地踔顛乾坤，赫赫上照窮崖垠。    <br />    截然高周燒四垣，神焦鬼爛無逃門。三光弛隳不復暾，虎熊麋豬逮猴猿。    <br />    水龍鼉龜魚與黿，鴉鴟雕鷹雉鵠鶤。燖炰煨爊孰飛奔，祝融告休酌卑尊。    <br />    錯陳齊玫辟華園，芙蓉披猖塞鮮繁。千鐘萬鼓咽耳喧。攢雜啾嚄沸篪塤，    <br />    彤幢絳旃紫纛幡。炎官熱屬朱冠褌，髹其肉皮通髀臀。頹胸垤腹車掀轅，    <br />    緹顏靺股豹兩鞬。霞車虹靷日轂轓，丹蕤縓蓋緋繙鴛。紅帷赤幕羅脤膰，    <br />    衁池波風肉陵屯。谽呀鉅壑頗黎盆，豆登五山瀛四尊。熙熙釂酬笑語言，    <br />    雷公擘山海水翻。齒牙嚼嚙舌顎反，電光    <a target=\"_blank\" href=\"http://140.111.1.40/yitic/frc/frc08934.htm\">●</a>磹赬目暖，頊冥收威避玄根，    <br />    斥棄輿馬背厥孫。縮身潛喘拳肩跟，君臣相憐加愛恩。命黑螭偵焚其元，    <br />    天闕悠悠不可援。夢通上帝血面論，側身欲進叱於閽。帝賜九河湔涕痕，    <br />    又詔巫陽反其魂。徐命之前問何冤，火行於冬古所存。我如禁之絕其飧，    <br />    女丁婦壬傳世婚。一朝結讎奈後昆，時行當反慎藏蹲。視桃著花可小騫，    <br />    月及申酉利復怨。助汝五龍從九鯤，溺厥邑囚之崑崙。皇甫作詩止睡昏，    <br />    辭誇出真遂上焚。要余和增怪又煩，雖欲悔舌不可捫。   </p>   <p>    <font color=\"#FF6600\">     <b>縣齋讀書（在陽山作）</b>    </font>    <br />    出宰山水縣，讀書松桂林。蕭條捐末事，邂逅得初心。    <br />    哀狖醒俗耳，清泉潔塵襟。詩成有共賦，酒熟無孤斟。    <br />    青竹時默釣，白雲日幽尋。南方本多毒，北客恆懼侵。    <br />    謫譴甘自守，滯留愧難任。投章類縞帶，佇答逾兼金。   </p>   <p>    <font color=\"#FF6600\">     <b>新竹</b>    </font>    <br />    筍添南階竹，日日成清閟。縹節已儲霜，黃苞猶掩翠。    <br />    出欄抽五六，當戶羅三四。高標陵秋嚴，貞色奪春媚。    <br />    稀生巧補林，並出疑爭地。縱橫乍依行，爛熳忽無次。    <br />    風枝未飄吹，露粉先涵淚。何人可攜玩，清景空瞪視。   </p>   <p>    <b>     <font color=\"#FF6600\">晚菊</font>    </b>    <br />    少年飲酒時，踴躍見菊花。今來不復飲，每見恆咨嗟。    <br />    佇立摘滿手，行行把歸家。此時無與語，棄置奈悲何。   </p>   <p>    <b>     <font color=\"#FF6600\">落齒</font>    </b>    <br />    去年落一牙，今年落一齒。俄然落六七，落勢殊未已。    <br />    餘存皆動搖，盡落應始止。憶初落一時，但念豁可恥。    <br />    及至落二三，始憂衰即死。每一將落時，懍懍恆在已。    <br />    叉牙妨食物，顛倒怯漱水。終焉捨我落，意與崩山比。    <br />    今來落既熟，見落空相似。餘存二十餘，次第知落矣。    <br />    倘常歲落一，自足支兩紀。如其落並空，與漸亦同指。    <br />    人言齒之落，壽命理難恃。我言生有涯，長短俱死爾。    <br />    人言齒之豁，左右驚諦視。我言莊周雲，水雁各有喜。    <br />    語訛默固好，嚼廢軟還美。因歌遂成詩，持用詫妻子。   </p>   <p>    <b>     <font color=\"#FF6600\">哭楊兵部凝陸歙州參</font>    </b>    <br />    人皆期七十，才半豈蹉跎。並出知己淚，自然白髮多。    <br />    晨興為誰慟，還坐久滂沱。論文與晤語，已矣可如何。   </p>   <p>    <font color=\"#FF6600\">     <b>苦寒</b>    </font>    <br />    四時各平分，一氣不可兼。隆寒奪春序，顓頊固不廉。    <br />    太昊弛維綱，畏避但守謙。遂令黃泉下，萌牙夭句尖。    <br />    草木不復抽，百味失苦甜。凶飆攪宇宙，鋩刃甚割砭。    <br />    日月雖云尊，不能活烏蟾。羲和送日出，恇怯頻窺覘。    <br />    炎帝持祝融，呵噓不相炎。而我當此時，恩光何由沾。    <br />    肌膚生鱗甲，衣被如刀鐮。氣寒鼻莫嗅，血凍指不拈。    <br />    濁醪沸入喉，口角如銜箝。將持匕箸食，觸指如排簽。    <br />    侵爐不覺暖，熾炭屢已添。探湯無所益，何況纊與縑。    <br />    虎豹僵穴中，蛟螭死幽潛。熒惑喪纏次，六龍冰脫髯。    <br />    芒碭大包內，生類恐盡殲。啾啾窗間雀，不知已微纖。    <br />    舉頭仰天鳴，所願晷刻淹。不如彈射死，卻得親炰燖。    <br />    鸞皇苟不存，爾固不在占。其餘蠢動儔，俱死誰恩嫌。    <br />    伊我稱最靈，不能女覆苫。悲哀激憤歎，五藏難安恬。    <br />    中宵倚牆立，淫淚何漸漸。天王哀無辜，惠我下顧瞻。    <br />    褰旒去耳纊，調和進梅鹽。賢能日登御，黜彼傲與憸。    <br />    生風吹死氣，豁達如褰簾。懸乳零落墮，晨光入前簷。    <br />    雪霜頓銷釋，土脈膏且黏。豈徒蘭蕙榮，施及艾與蒹。    <br />    日萼行鑠鑠，風條坐襜襜。天乎苟其能，吾死意亦厭。   </p>   <p>    <b>     <font color=\"#FF6600\">和虞部盧四酬翰林錢七赤籐杖歌（元和四年作）</font>    </b>    <br />    赤籐為杖世未窺，台郎始攜自滇池。滇王掃宮避使者，跪進再拜語嗢咿。    <br />    繩橋拄過免傾墮，性命造次蒙扶持。途經百國皆莫識，君臣聚觀逐旌麾。    <br />    共傳滇神出水獻，赤龍拔須血淋漓。又云羲和操火鞭，暝到西極睡所遺。    <br />    幾重包裹自題署，不以珍怪誇荒夷。歸來捧贈同捨子，浮光照手欲把疑。    <br />    空堂晝眠倚牖戶，飛電著壁搜蛟螭。南宮清深禁闈密，唱和有類吹塤篪。    <br />    妍辭麗句不可繼，見寄聊且慰分司。   </p>   <p>    <b>     <font color=\"#FF6600\">崔十六少府攝伊陽，以詩及書見投，因酬三十韻</font>    </b>    <br />    崔君初來時，相識頗未慣。但聞赤縣尉，不比博士慢。    <br />    賃屋得連牆，往來忻莫間。我時亦新居，觸事苦難辦。    <br />    蔬飧要同吃，破襖請來綻。謂言安堵後，貸借更何患。    <br />    不知孤遺多，舉族仰薄宦。有時未朝餐，得米日已晏。    <br />    隔牆聞讙呼，眾口極鵝雁。前計頓乖張，居然見真贗。    <br />    嬌兒好眉眼，褲腳凍兩骭。捧書隨諸兄，纍纍兩角丱。    <br />    冬惟茹寒齏，秋始識瓜瓣。問之不言饑，飫若厭芻豢。    <br />    才名三十年，久合居給諫。白頭趨走裡，閉口絕謗訕。    <br />    府公舊同袍，拔擢宰山澗。寄詩雜詼俳，有類說鵬鷃。    <br />    上言酒味酸，冬衣竟未擐。下言人吏稀，惟足彪與虥。    <br />    又言致豬鹿，此語乃善幻。三年國子師，腸肚習藜莧。    <br />    況住洛之涯，魴鱒可罩汕。肯效屠門嚼，久嫌弋者篡。    <br />    謀拙日焦拳，活計似鋤剷。男寒澀詩書，妻瘦剩腰襻。    <br />    為官不事職，厥罪在欺謾。行當自劾去，漁釣老葭薍。    <br />    歲窮寒氣驕，冰雪滑磴棧。音問難屢通，何由覿清盼。   </p>   <p>    <b>     <font color=\"#FF6600\">送侯參謀赴河中幕（侯繼時從王諤辟）</font>    </b>    <br />    憶昔初及第，各以少年稱。君頤始生須，我齒清如冰。    <br />    爾時心氣壯，百事謂己能。一別詎幾何，忽如隔晨興。    <br />    我齒豁可鄙，君顏老可憎。相逢風塵中，相視迭嗟矜。    <br />    幸同學省官，末路再得朋。東司絕教授，遊宴以為恆。    <br />    秋漁蔭密樹，夜博然明燈。雪徑抵樵叟，風廊折談僧。    <br />    陸渾桃花間，有湯沸如烝。三月崧少步，躑躅紅千層。    <br />    洲沙厭晚坐，嶺壁窮晨升。沈冥不計日，為樂不可勝。    <br />    遷滿一已異，乖離坐難憑。行行事結束，人馬何蹻騰。    <br />    感激生膽勇，從軍豈嘗曾。洸洸司徒公，天子爪與肱。    <br />    提師十萬餘，四海欽風稜。河北兵未進，蔡州帥新薨。    <br />    曷不請掃除，活彼黎與烝。鄙夫誠怯弱，受恩愧徒弘。    <br />    猶思脫儒冠，棄死取先登。又欲面言事，上書求詔征。    <br />    侵官固非是，妄作譴可懲。惟當待責免，耕斸歸溝塍。    <br />    今君得所附，勢若脫韝鷹。檄筆無與讓，幕謀識其膺。    <br />    收績開史牒，翰飛逐溟鵬。男兒貴立事，流景不可乘。    <br />    歲老陰沴作，雲頹雪翻崩。別袖拂洛水，征車轉崤陵。    <br />    勤勤酒不進，勉勉恨已仍。送君出門歸，愁腸若牽繩。    <br />    默坐念語笑，癡如遇寒蠅。策馬誰可適，晤言誰為應。    <br />    席塵惜不掃，殘樽對空凝。信知後會時，日月屢環緪。    <br />    生期理行役，歡緒絕難承。寄書惟在頻，無吝簡與繒。   </p>   <p>    <font color=\"#FF6600\">     <b>東都遇春</b>    </font>    <br />    少年氣真狂，有意與春競。行逢二三月，九州花相映。    <br />    川原曉服鮮，桃李晨妝靚。荒乘不知疲，醉死豈辭病。    <br />    飲啖惟所便，文章倚豪橫。爾來曾幾時，白髮忽滿鏡。    <br />    舊遊喜乖張，新輩足嘲評。心腸一變化，羞見時節盛。    <br />    得閒無所作，貴欲辭視聽。深居疑避仇，默臥如當暝。    <br />    朝曦入牖來，鳥喚昏不醒。為生鄙計算，鹽米告屢罄。    <br />    坐疲都忘起，冠側懶復正。幸蒙東都官，獲離機與阱。    <br />    乖慵遭傲僻，漸染生弊性。既去焉能追，有來猶莫騁。    <br />    有船魏王池，往往縱孤泳。水容與天色，此處皆綠淨。    <br />    岸樹共紛披，渚牙相緯經。懷歸苦不果，即事取幽迸。    <br />    貪求匪名利，所得亦已並。悠悠度朝昏，落落捐季孟。    <br />    群公一何賢，上戴天子聖。謀謨收禹績，四面出雄勁。    <br />    轉輸非不勤，稽逋有軍令。在庭百執事，奉職各祗敬。    <br />    我獨胡為哉，坐與億兆慶。譬如籠中鳥，仰給活性命。    <br />    為詩告友生，負愧終究竟。   </p>   <p>    <b>     <font color=\"#FF6600\">感春五首（分司東都作）</font>    </b>    <br />    辛夷高花最先開，青天露坐始此回。已呼孺人戛鳴瑟，更遣稚子傳清杯。    <br />    選壯軍興不為用，坐狂朝論無由陪。如今到死得閒處，還有詩賦歌康哉。   </p>   <p>洛陽東風幾時來，川波岸柳春全回。宮門一鎖不復啟，雖有九陌無塵埃。    <br />    策馬上橋朝日出，樓闕赤白正崔嵬。孤吟屢闋莫與和，寸恨至短誰能裁。   </p>   <p>春田可耕時已催，王師北討何當回。放車載草農事濟，戰馬苦饑誰念哉。    <br />    蔡州納節舊將死，起居諫議聯翩來。朝廷未省有遺策，肯不垂意瓶與罍。   </p>   <p>前隨杜尹拜表回，笑言溢口何歡咍。孔丞別我適臨汝，風骨峭峻遺塵埃。    <br />    音容不接只隔夜，凶訃詎可相尋來。天公高居鬼神惡，欲保性命誠難哉。   </p>   <p>辛夷花房忽全開，將衰正盛須頻來。清晨輝輝燭霞日，薄暮耿耿和煙埃。    <br />    朝明夕暗已足歎，況乃滿地成摧頹。迎繁送謝別有意，誰肯留戀少環回。   </p>   <p>    <font color=\"#FF6600\">     <b>酬裴十六功曹巡府西驛途中見寄</b>    </font>    <br />    相公罷論道，聿至活東人。御史坐言事，作吏府中塵。    <br />    遂令河南治，今古無儔倫。四海日富庶，道途隘蹄輪。    <br />    府西三百里，候館同魚鱗。相公謂御史，勞子去自巡。    <br />    是時山水秋，光景何鮮新。哀鴻鳴清耳，宿霧褰高旻。    <br />    遺我行旅詩，軒軒有風神。譬如黃金盤，照耀荊璞真。    <br />    我來亦已幸，事賢友其仁。持竿洛水側，孤坐屢窮辰。    <br />    多才自勞苦，無用只因循。辭免期匪遠，行行及山春。   </p>   <p>    <b>     <font color=\"#FF6600\">燕河南府秀才得生字</font>    </b>    <br />    吾皇紹祖烈，天下再太平。詔下諸郡國，歲貢鄉曲英。    <br />    元和五年冬，房公尹東京。功曹上言公，是月當登名。    <br />    乃選二十縣，試官得鴻生。群儒負己材，相賀簡擇精。    <br />    怒起簸羽翮，引吭吐鏗轟。此都自周公，文章繼名聲。    <br />    自非絕殊尤，難使耳目驚。今者遭震薄，不能出聲鳴。    <br />    鄙夫忝縣尹，愧栗難為情。惟求文章寫，不敢妒與爭。    <br />    還家敕妻兒，具此煎炰烹。柿紅蒲萄紫，餚果相扶檠。    <br />    芳荼出蜀門，好酒濃且清。何能充歡燕，庶以露厥誠。    <br />    昨聞詔書下，權公作邦楨。文人得其職，文道當大行。    <br />    陰風攪短日，冷雨澀不晴。勉哉戒徒馭，家國遲子榮。   </p>   <p>    <b>     <font color=\"#FF6600\">送李翱</font>    </b>    <br />    廣州萬里途，山重江逶迤。行行何時到，誰能定歸期。    <br />    揖我出門去，顏色異恆時。雖云有追送，足跡絕自茲。    <br />    人生一世間，不自張與弛。譬如浮江木，縱橫豈自知。    <br />    寧懷別時苦，勿作別後思。   </p>   <p>    <font color=\"#FF6600\">     <b>送石洪處士赴河陽幕得起字</b>    </font>    <br />    長把種樹書，人云避世士。忽騎將軍馬，自號報恩子。    <br />    風雲入壯懷，泉石別幽耳。鉅鹿師欲老，常山險猶恃。    <br />    豈惟彼相憂，固是吾徒恥。去去事方急，酒行可以起。   </p>   <p>    <b>     <font color=\"#FF6600\">送湖南李正字歸</font>    </b>    <br />    長沙入楚深，洞庭值秋晚。人隨鴻雁少，江共蒹葭遠。    <br />    歷歷余所經，悠悠子當返。孤遊懷耿介，旅宿夢婉娩。    <br />    風土稍殊音，魚蝦日異飯。親交俱在此，誰與同息偃。   </p>   <p>    <b>     <font color=\"#FF6600\">辛卯年雪</font>    </b>    <br />    元和六年春，寒氣不肯歸。河南二月末，雪花一尺圍。    <br />    崩騰相排拶，龍鳳交橫飛。波濤何飄揚，天風吹幡旂。    <br />    白帝盛羽衛，鬖    <a target=\"_blank\" href=\"http://140.111.1.40/yitic/frc/frc16931.htm\">●</a>振裳衣。白霓先啟途，從以萬玉妃。    <br />    翕翕陵厚載，嘩嘩弄陰機。生平未曾見，何暇議是非。    <br />    或云豐年祥，飽食可庶幾。善禱吾所慕，誰言寸誠微。   </p>   <p>    <font color=\"#FF6600\">     <b>醉留東野</b>    </font>    <br />    昔年因讀李白杜甫詩，長恨二人不相從。    <br />    吾與東野生並世，如何復躡二子蹤。東野不得官，白首誇龍鍾。    <br />    韓子稍奸黠，自慚青蒿倚長松。低頭拜東野，原得終始如駏蛩。    <br />    東野不回頭，有如寸筳撞巨鐘。我願身為雲，東野變為龍。    <br />    四方上下逐東野，雖有離別無由逢。   </p>   <p>    <font color=\"#FF6600\">     <b>李花二首</b>    </font>    <br />    平旦入西園，梨花數株若矜誇。旁有一株李，顏色慘慘似含嗟。    <br />    問之不肯道所以，獨繞百匝至日斜。忽憶前時經此樹，正見芳意初萌牙。    <br />    奈何趁酒不省錄，不見玉枝攢霜葩。泫然為汝下雨淚，無由反旆羲和車。    <br />    東風來吹不解顏，蒼茫夜氣生相遮。冰盤夏薦碧實脆，斥去不御慚其花。   </p>   <p>當春天地爭奢華，洛陽園苑尤紛拏。誰將平地萬堆雪，剪刻作此連天花。    <br />    日光赤色照未好，明月暫入都交加。夜領張徹投盧仝，乘雲共至玉皇家。    <br />    長姬香御四羅列，縞裙練帨無等差。靜濯明妝有所奉，顧我未肯置齒牙。    <br />    清寒瑩骨肝膽醒，一生思慮無由邪。   </p>   <p>    <b>     <font color=\"#FF6600\">招楊之罘</font>    </b>    <br />    柏生兩石間，萬歲終不大。野馬不識人，難以駕車蓋。    <br />    柏移就平地，馬羈入廄中。馬思自由悲，柏有傷根容。    <br />    傷根柏不死，千丈日以至。馬悲罷還樂，振迅矜鞍轡。    <br />    之罘南山來，文字得我驚。館置使讀書，日有求歸聲。    <br />    我令之罘歸，失得柏與馬。之罘別我去，計出柏馬下。    <br />    我自之罘歸，入門思而悲。之罘別我去，能不思我為。    <br />    灑掃縣中居，引水經竹間。囂嘩所不及，何異山中閒。    <br />    前陳百家書，食有肉與魚。先王遺文章，綴緝實在余。    <br />    禮稱獨學陋，易貴不遠復。作詩招之罘，晨夕抱飢渴。   </p>   <p>    <font color=\"#FF6600\">     <b>寄盧仝（憲宗元和六年河南令時作）</b>    </font>    <br />    玉川先生洛城裡，破屋數間而已矣。一奴長鬚不裹頭，一婢赤腳老無齒。    <br />    辛勤奉養十餘人，上有慈親下妻子。先生結髮憎俗徒，閉門不出動一紀。    <br />    至今鄰僧乞米送，僕忝縣尹能不恥。俸錢供給公私餘，時致薄少助祭祀。    <br />    勸參留守謁大尹，言語才及輒掩耳。水北山人得名聲，去年去作幕下士。    <br />    水南山人又繼往，鞍馬僕從塞閭里。少室山人索價高，兩以諫官征不起。    <br />    彼皆刺口論世事，有力未免遭驅使。先生事業不可量，惟用法律自繩己。    <br />    春秋三傳束高閣，獨抱遺經窮終始。往年弄筆嘲同異，怪辭驚眾謗不已。    <br />    近來自說尋坦途。猶上虛空跨綠駬。去年生兒名添丁，意令與國充耘耔。    <br />    國家丁口連四海，豈無農夫親耒耜。先生抱才終大用，宰相未許終不仕。    <br />    假如不在陳力列，立言垂范亦足恃。苗裔當蒙十世宥，豈謂貽厥無基阯。    <br />    故知忠孝生天性，潔身亂倫定足擬。昨晚長鬚來下狀，隔牆惡少惡難似。    <br />    每騎屋山下窺闞，渾捨驚怕走折趾。憑依婚媾欺官吏，不信令行能禁止。    <br />    先生受屈未曾語，忽此來告良有以。嗟我身為赤縣令，操權不用欲何俟。    <br />    立召賊曹呼伍伯，盡取鼠輩屍諸市。先生又遣長鬚來，如此處置非所喜。    <br />    況又時當長養節，都邑未可猛政理。先生固是余所畏，度量不敢窺涯涘。    <br />    放縱是誰之過歟，傚尤戮僕愧前史。買羊沽酒謝不敏，偶逢明月曜桃李。    <br />    先生有意許降臨，更遣長鬚致雙鯉。   </p>   <p>    <b>     <font color=\"#FF6600\">酬司門盧四兄雲夫院長望秋作</font>    </b>    <br />    長安雨洗新秋出，極目寒鏡開塵函。終南曉望蹋龍尾，倚天更覺青巉巉。    <br />    自知短淺無所補，從事久此穿朝衫。歸來得便即遊覽，暫似壯馬脫重銜。    <br />    曲江荷花蓋十里，江湖生目思莫緘。樂遊下矚無遠近，綠槐萍合不可芟。    <br />    白首寓居誰借問，平地寸步扃雲巖。雲夫吾兄有狂氣，嗜好與俗殊酸鹹。    <br />    日來省我不肯去，論詩說賦相喃喃。望秋一章已驚絕，猶言低抑避謗讒。    <br />    若使乘酣騁雄怪，造化何以當鐫劖。嗟我小生值強伴，怯膽變勇神明鑒。    <br />    馳坑跨谷終未悔，為利而止真貪饞。高揖群公謝名譽，遠追甫白感至諴。    <br />    樓頭完月不共宿，其奈就缺行攕攕。   </p>   <p>    <b>     <font color=\"#FF6600\">誰氏子</font>    </b>    <br />    非癡非狂誰氏子，去入王屋稱道士。白頭老母遮門啼，挽斷衫袖留不止。    <br />    翠眉新婦年二十，載送還家哭穿市。或云欲學吹鳳笙，所慕靈妃媲蕭史。    <br />    又云時俗輕尋常，力行險怪取貴仕。神仙雖然有傳說，知者盡知其妄矣。    <br />    聖君賢相安可欺，乾死窮山竟何俟。嗚呼余心誠豈弟，願往教誨究終始。    <br />    罰一勸百政之經，不從而誅未晚耳。誰其友親能哀憐，寫吾此詩持送似。   </p>   <p>    <b>     <font color=\"#FF6600\">河南令捨池台</font>    </b>    <br />    灌池才盈五六丈，築台不過七八尺。欲將層級壓籬落，未許波瀾量斗石。    <br />    規摹雖巧何足誇，景趣不遠真可惜。長令人吏遠趨走，已有蛙黽助狼藉。   </p>   <p>    <font color=\"#FF6600\">     <b>送無本師歸范陽（賈島初為浮屠，名無本）</b>    </font>    <br />    無本於為文，身大不及膽。吾嘗示之難，勇往無不敢。    <br />    蛟龍弄角牙，造次欲手攬。眾鬼囚大幽，下覷襲玄窞。    <br />    天陽熙四海，注視首不頷。鯨鵬相摩窣，兩舉快一啖。    <br />    夫豈能必然，固已謝黯黮。狂詞肆滂葩，低昂見舒慘。    <br />    奸窮怪變得，往往造平澹。蜂蟬碎錦纈，綠池披菡萏。    <br />    芝英擢荒榛，孤翮起連菼。家住幽都遠，未識氣先感。    <br />    來尋吾何能，無殊嗜昌歜。始見洛陽春，桃枝綴紅糝。    <br />    遂來長安里，時卦轉習坎。老懶無鬥心，久不事鉛槧。    <br />    欲以金帛酬，舉室常顑頷。念當委我去，雪霜刻以憯。    <br />    獰飆攪空衢，天地與頓撼。勉率吐歌詩，慰女別後覽。   </p>   <p>    <b>     <font color=\"#FF6600\">石鼓歌</font>    </b>    <br />    張生手持石鼓文，勸我試作石鼓歌。少陵無人謫仙死，才薄將奈石鼓何。    <br />    周綱陵遲四海沸，宣王憤起揮天戈。大開明堂受朝賀，諸侯劍佩鳴相磨。    <br />    蒐於岐陽騁雄俊，萬里禽獸皆遮羅。鐫功勒成告萬世，鑿石作鼓隳嵯峨。    <br />    從臣才藝咸第一，揀選撰刻留山阿。雨淋日炙野火燎，鬼物守護煩撝呵。    <br />    公從何處得紙本，毫髮盡備無差訛。辭嚴義密讀難曉，字體不類隸與科。    <br />    年深豈免有缺畫，快劍斫斷生蛟鼉。鸞翔鳳翥眾仙下，珊瑚碧樹交枝柯。    <br />    金繩鐵索鎖紐壯，古鼎躍水龍騰梭。陋儒編詩不收入，二雅褊迫無委蛇。    <br />    孔子西行不到秦，掎摭星宿遺羲娥。嗟予好古生苦晚，對此涕淚雙滂沱。    <br />    憶昔初蒙博士征，其年始改稱元和。故人從軍在右輔，為我度量掘臼科。    <br />    濯冠沐浴告祭酒，如此至寶存豈多。氈包席裹可立致，十鼓只載數駱駝。    <br />    薦諸太廟比郜鼎，光價豈止百倍過。聖恩若許留太學，諸生講解得切磋。    <br />    觀經鴻都尚填咽，坐見舉國來奔波。剜苔剔蘚露節角，安置妥帖平不頗。    <br />    大廈深簷與蓋覆，經歷久遠期無佗。中朝大官老於事，詎肯感激徒媕婀。    <br />    牧童敲火牛礪角，誰復著手為摩挲。日銷月鑠就埋沒，六年西顧空吟哦。    <br />    羲之俗書趁姿媚，數紙尚可博白鵝。繼周八代爭戰罷，無人收拾理則那。    <br />    方今太平日無事，柄任儒術崇丘軻。安能以此上論列，願借辨口如懸河。    <br />    石鼓之歌止於此，嗚呼吾意其蹉跎。   </p>   <p>    <font color=\"#FF6600\">     <b>雙鳥詩</b>    </font>    <br />    雙鳥海外來，飛飛到中州。一鳥落城市，一鳥集巖幽。    <br />    不得相伴鳴，爾來三千秋。兩鳥各閉口，萬象銜口頭。    <br />    春風捲地起，百鳥皆飄浮。兩鳥忽相逢，百日鳴不休。    <br />    有耳聒皆聾，有口反自羞。百舌舊饒聲，從此恆低頭。    <br />    得病不呻喚，泯默至死休。雷公告天公，百物須膏油。    <br />    自從兩鳥鳴，聒亂雷聲收。鬼神怕嘲詠，造化皆停留。    <br />    草木有微情，挑抉示九州。蟲鼠誠微物，不堪苦誅求。    <br />    不停兩鳥鳴，百物皆生愁。不停兩鳥鳴，自此無春秋。    <br />    不停兩鳥鳴，日月難旋輈。不停兩鳥鳴，大法失九疇。    <br />    周公不為公，孔丘不為丘。天公怪兩鳥，各捉一處囚。    <br />    百蟲與百鳥，然後鳴啾啾。兩鳥既別處，閉聲省愆尤。    <br />    朝食千頭龍，暮食千頭牛。朝飲河生塵，暮飲海絕流。    <br />    還當三千秋，更起鳴相酬。   </p>   <p>    <b>     <font color=\"#FF6600\">贈劉師服</font>    </b>    <br />    羨君齒牙牢且潔，大肉硬餅如刀截。我今呀豁落者多，所存十餘皆兀臲。    <br />    匙抄爛飯穩送之，合口軟嚼如牛齝。妻兒恐我生悵望，盤中不飣栗與梨。    <br />    只今年才四十五，後日懸知漸莽鹵。朱顏皓頸訝莫親，此外諸餘誰更數。    <br />    憶昔太公仕進初，口含兩齒無贏餘。虞翻十三比豈少，遂自惋恨形於書。    <br />    丈夫命存百無害，誰能點檢形骸外。巨緡東釣倘可期，與子共飽鯨魚膾。   </p>   <p>    <b>     <font color=\"#FF6600\">題炭谷湫祠堂</font>    </b>    <br />    萬生都陽明，幽暗鬼所寰。嗟龍獨何智，出入人鬼間。    <br />    不知誰為助，若執造化關。厭處平地水，巢居插天山。    <br />    列峰若攢指，石盂仰環環。巨靈高其捧，保此一掬慳。    <br />    森沈固含蓄，本以儲陰奸。魚鱉蒙擁護，群嬉傲天頑。    <br />    翾翾棲託禽，飛飛一何閒。祠堂像侔真，擢玉紆煙鬟。    <br />    群怪儼伺候，恩威在其顏。我來日正中，悚惕思先還。    <br />    寄立尺寸地，敢言來途艱。吁無吹毛刃，血此牛蹄殷。    <br />    至令乘水旱，鼓舞寡與鰥。林叢鎮冥冥，窮年無由刪。    <br />    妍英雜艷實，星瑣黃朱斑。石級皆險滑，顛躋莫牽攀。    <br />    龍區雛眾碎，付與宿已頒。棄去可奈何，吾其死茅菅。   </p>   <p>    <font color=\"#FF6600\">     <b>聽穎師彈琴</b>    </font>    <br />    暱暱兒女語，恩怨相爾汝。劃然變軒昂，勇士赴敵場。    <br />    浮雲柳絮無根蒂，天地闊遠隨飛揚。喧啾百鳥群，忽見孤鳳凰。    <br />    躋攀分寸不可上，失勢一落千丈強。嗟余有兩耳，未省聽絲篁。    <br />    自聞穎師彈，起坐在一旁。推手遽止之，濕衣淚滂滂。    <br />    穎乎爾誠能，無以冰炭置我腸。   </p>   <p>    <b>     <font color=\"#FF6600\">送陸暢歸江南（暢娶董溪女）</font>    </b>    <br />    舉舉江南子，名以能詩聞。一來取高第，官佐東宮軍。    <br />    迎婦丞相府，誇映秀士群。鸞鳴桂樹間，觀者何繽紛。    <br />    人事喜顛倒，旦夕異所云。蕭蕭青雲干，遂逐荊棘焚。    <br />    歲晚鴻雁過，鄉思見新文。踐此秦關雪，家彼吳洲雲。    <br />    悲啼上車女，骨肉不可分。感慨都門別，丈夫酒方醺。    <br />    我實門下士，力薄蚋與蚊。受恩不即報，永負湘中墳。   </p>   <p>    <b>     <font color=\"#FF6600\">送進士劉師服東歸</font>    </b>    <br />    猛虎落檻阱，坐食如孤豚。丈夫在富貴，豈必守一門。    <br />    公心有勇氣，公口有直言。奈何任埋沒，不自求騰軒。    <br />    僕本亦進士，頗嘗究根源。由來骨鯁材，喜被軟弱吞。    <br />    低頭受侮笑，隱忍硉兀冤。泥雨城東路，夏槐作雲屯。    <br />    還家雖闕短，把日親晨飧。攜持令名歸，自足貽家尊。    <br />    時節不可玩，親交可攀援。勉來取金紫，勿久休中園。   </p>   <p>    <font color=\"#FF6600\">     <b>嘲魯連子</b>    </font>    <br />    魯連細而黠，有似黃鷂子。田巴兀老蒼，憐汝矜爪觜。    <br />    開端要驚人，雄跨吾厭矣。高拱禪鴻聲，若輟一杯水。    <br />    獨稱唐虞賢，顧未知之耳。   </p>   <p>    <b>     <font color=\"#FF6600\">贈張籍</font>    </b>    <br />    吾老著讀書，餘事不掛眼。有兒雖甚憐，教示不免簡。    <br />    君來好呼出，踉蹌越門限。懼其無所知，見則先愧赧。    <br />    昨因有緣事，上馬插手版。留君住廳食，使立侍盤盞。    <br />    薄暮歸見君，迎我笑而莞。指渠相賀言，此是萬金產。    <br />    吾愛其風骨，粹美無可揀。試將詩義授，如以肉貫丳。    <br />    開祛露毫末，自得高蹇嵼。我身蹈丘軻，爵位不早綰。    <br />    固宜長有人，文章紹編剷。感荷君子德，恍若乘朽棧。    <br />    召令吐所記，解摘了瑟僩。顧視窗壁間，親戚競覘矕。    <br />    喜氣排寒冬，逼耳鳴睍睆。如今更誰恨，便可耕灞滻。   </p>   <p>    <font color=\"#FF6600\">     <b>調張籍</b>    </font>    <br />    李杜文章在，光焰萬丈長。不知群兒愚，那用故謗傷。    <br />    蚍蜉撼大樹，可笑不自量。伊我生其後，舉頸遙相望。    <br />    夜夢多見之，晝思反微茫。徒觀斧鑿痕，不矚治水航。    <br />    想當施手時，巨刃磨天揚。垠崖劃崩豁，乾坤擺雷硠。    <br />    惟此兩夫子，家居率荒涼。帝欲長吟哦，故遣起且僵。    <br />    剪翎送籠中，使看百鳥翔。平生千萬篇，金薤垂琳琅。    <br />    仙官敕六丁，雷電下取將。流落人間者，太山一毫芒。    <br />    我願生兩翅，捕逐出八荒。精誠忽交通，百怪入我腸。    <br />    刺手拔鯨牙，舉瓢酌天漿。騰身跨汗漫，不著織女襄。    <br />    顧語地上友，經營無太忙。乞君飛霞佩，與我高頡頏。   </p>   <p>    <b>     <font color=\"#FF6600\">盧郎中雲夫寄示送盤谷子詩兩章，歌以和之</font>    </b>    <br />    昔尋李願向盤谷，正見高崖巨壁爭開張。    <br />    是時新晴天井溢，誰把長劍倚太行。沖風吹破落天外，飛雨白日灑洛陽。    <br />    東蹈燕川食曠野，有饋木蕨芽滿筐。馬頭溪深不可厲，借車載過水入箱。    <br />    平沙綠浪榜方口，雁鴨飛起穿垂楊。窮探極覽頗恣橫，物外日月本不忙。    <br />    歸來辛苦欲誰為，坐令再往之計墮眇芒。    <br />    閉門長安三日雪，推書撲筆歌慨慷。旁無壯士遣屬和，遠憶盧老詩顛狂。    <br />    開緘忽睹送歸作，字向紙上皆軒昂。又知李侯竟不顧，方冬獨入崔嵬藏。    <br />    我今進退幾時決，十年蠢蠢隨朝行。家請官供不報答，何異雀鼠偷太倉。    <br />    行抽手版付丞相，不等彈劾還耕桑。   </p>   <p>    <font color=\"#FF6600\">     <b>寄皇甫湜（湜，睦州新安人）</b>    </font>    <br />    敲門驚晝睡，問報睦州吏。手把一封書，上有皇甫字。    <br />    拆書放床頭，涕與淚垂四。昏昏還就枕，惘惘夢相值。    <br />    悲哉無奇術，安得生兩翅。   </p>   <p>    <b>     <font color=\"#FF6600\">病中贈張十八</font>    </b>    <br />    中虛得暴下，避冷臥北窗。不蹋曉鼓朝，安眠聽逢逢。    <br />    籍也處閭里，抱能未施邦。文章自娛戲，金石日擊撞。    <br />    龍文百斛鼎，筆力可獨扛。談舌久不掉，非君亮誰雙。    <br />    扶幾導之言，曲節初摐摐。半途喜開鑿，派別失大江。    <br />    吾欲盈其氣，不令見麾幢。牛羊滿田野，解旆束空槓。    <br />    傾樽與斟酌，四壁堆罌缸。玄帷隔雪風，照爐釘明釭。    <br />    夜闌縱捭闔，哆口疏眉厖。勢侔高陽翁，坐約齊橫降。    <br />    連日挾所有，形軀頓    <a target=\"_blank\" href=\"http://140.111.1.40/yitic/frc/frc10911.htm\">●</a>肛。將歸乃徐謂，子言得無哤。    <br />    回軍與角逐，斫樹收窮龐。雌聲吐款要，酒壺綴羊腔。    <br />    君乃崑崙渠，籍乃嶺頭瀧。譬如蟻蛭微，詎可陵崆皊。    <br />    幸願終賜之，斬拔蘗與樁。從此識歸處，東流水淙淙。   </p>   <p>    <b>     <font color=\"#FF6600\">雜詩</font>    </b>    <br />    古史散左右，詩書置後前。豈殊蠹書蟲，生死文字間。    <br />    古道自愚蠢，古言自包纏。當今固殊古，誰與為欣歡。    <br />    獨攜無言子，共升崑崙顛。長風飄襟裾，遂起飛高圓。    <br />    下視禹九州，一塵集豪端。遨嬉未云幾，下已億萬年。    <br />    向者誇奪子，萬墳厭其巔。惜哉抱所見，白黑未及分。    <br />    慷慨為悲吒，淚如九河翻。指摘相告語，雖還今誰親。    <br />    翩然下大荒，被髮騎騏驎。   </p>   <p>    <b>     <font color=\"#FF6600\">寄崔二十六立之</font>    </b>    <br />    西城員外丞，心跡兩屈奇。往歲戰詞賦，不將勢力隨。    <br />    下驢入省門，左右驚紛披。傲兀坐試席，深叢見孤羆。    <br />    文如翻水成，初不用意為。四座各低面，不敢捩眼窺。    <br />    升階揖侍郎，歸捨日未欹。佳句喧眾口，考官敢瑕疵。    <br />    連年收科第，若摘頷底髭。回首卿相位，通途無他岐。    <br />    豈論校書郎，袍笏光參差。童稚見稱說，祝身得如斯。    <br />    儕輩妒且熱，喘如竹筒吹。老婦願嫁女，約不論財貲。    <br />    老翁不量分，累月笞其兒。攪攪爭附託，無人角雄雌。    <br />    由來人間事，翻覆不可知。安有巢中鷇，插翅飛天陲。    <br />    駒麛著爪牙，猛虎借與皮。汝頭有韁繫，汝腳有索縻。    <br />    陷身泥溝間，誰復稟指撝。不脫吏部選，可見偶與奇。    <br />    又作朝士貶，得非命所施。客居京城中，十日營一炊。    <br />    逼迫走巴蠻，恩愛座上離。昨來漢水頭，始得完孤羈。    <br />    桁掛新衣裳，盎棄食殘糜。苟無饑寒苦，那用分高卑。    <br />    憐我還好古，宦途同險巇。每旬遺我書，竟歲無差池。    <br />    新篇奚其思，風幡肆逶迤。又論諸毛功，劈水看蛟螭。    <br />    雷電生睒    <a target=\"_blank\" href=\"http://140.111.1.40/yitic/frc/frc08379.htm\">●</a>，角鬣相撐披。屬我感窮景，抱華不能摛。    <br />    唱來和相報，愧歎俾我疵。又寄百尺彩，緋紅相盛衰。    <br />    巧能喻其誠，深淺抽肝脾。開展放我側，方餐涕垂匙。    <br />    朋交日凋謝，存者逐利移。子寧獨迷誤，綴綴意益彌。    <br />    舉頭庭樹豁，狂飆捲寒曦。迢遞山水隔，何由應塤篪。    <br />    別來就十年，君馬記騧驪。長女當及事，誰助出帨縭。    <br />    諸男皆秀朗，幾能守家規。文字銳氣在，輝輝見旌麾。    <br />    摧腸與戚容，能復持酒卮。我雖未耋老，髮禿骨力羸。    <br />    所餘十九齒，飄颻盡浮危。玄花著兩眼，視物隔褷褵。    <br />    燕席謝不詣，遊鞍懸莫騎。敦敦憑書案，譬彼鳥黏黐。    <br />    且吾聞之師，不以物自隳。孤豚眠糞壤，不慕太廟犧。    <br />    君看一時人，幾輩先騰馳。過半黑頭死，陰蟲食枯骴。    <br />    歡華不滿眼，咎責塞兩儀。觀名計之利，詎足相陪裨。    <br />    仁者恥貪冒，受祿量所宜。無能食國惠，豈異哀癃罷。    <br />    久欲辭謝去，休令眾睢睢。況又嬰疹疾，寧保軀不貲。    <br />    不能前死罷，內實慚神祇。舊籍在東郡，茅屋枳棘籬。    <br />    還歸非無指，灞渭揚春澌。生兮耕吾疆，死也埋吾陂。    <br />    文書自傳道，不仗史筆垂。夫子固吾黨，新恩釋銜羈。    <br />    去來伊洛上，相待安罛箄。我有雙飲盞，其銀得朱提。    <br />    黃金塗物象，雕鐫妙工倕。乃令千里鯨，么麼微螽斯。    <br />    猶能爭明月，擺掉出渺瀰。野草花葉細，不辨薋菉葹。    <br />    綿綿相糾結，狀似環城陴。四隅芙蓉樹，擢艷皆猗猗。    <br />    鯨以興君身，失所逢百罹。月以喻夫道，黽勉勵莫虧。    <br />    草木明覆載，妍丑齊榮萎。願君恆御之，行止雜燧觿。    <br />    異日期對舉，當如合分支。   </p>   <p>    <b>     <font color=\"#FF6600\">月蝕詩效玉川子作（憲宗元和五年時為河南令）</font>    </b>    <br />    元和庚寅斗插子，月十四日三更中。森森萬木夜僵立，寒氣屭奰頑無風。    <br />    月形如白盤，完完上天東。忽然有物來啖之，不知是何蟲。    <br />    如何至神物，遭此狼狽凶。星如撒沙出，攢集爭強雄。    <br />    油燈不照席，是夕吐焰如長虹。玉川子，涕泗下，中庭獨行。    <br />    念此日月者，為天之眼睛。此猶不自保，吾道何由行。    <br />    嘗聞古老言，疑是蝦蟆精。徑圓千里納女腹，何處養女百丑形。    <br />    杷沙腳手鈍，誰使女解緣青冥。黃帝有四目，帝舜重其明。    <br />    今天只兩目，何故許食使偏盲。堯呼大水浸十日，不惜萬國赤子魚頭生。    <br />    女於此時若食日，雖食八九無嚵名。赤龍黑鳥燒口熱，翎鬣倒側相搪撐。    <br />    婪酣大肚遭一飽，飢腸徹死無由鳴。    <br />    後時食月罪當死，天羅磕匝何處逃汝刑。    <br />    玉川子立於庭而言曰：地行賤臣仝，再拜敢告上天公。    <br />    臣有一寸刃，可刳凶蟆腸。無梯可上天，天階無由有臣蹤。    <br />    寄箋東南風，天門西北祈風通。叮嚀附耳莫漏洩，薄命正值飛廉慵。    <br />    東方青色龍，牙角何呀呀。從官百餘座，嚼啜煩官家。    <br />    月蝕汝不知，安用為龍窟天河。赤鳥司南方，尾禿翅觰沙。    <br />    月蝕於汝頭，汝口開呀呀。蝦蟆掠汝兩吻過，忍學省事不以汝觜啄蝦蟆。    <br />    於菟蹲於西，旗旄衛毿挲。既從白帝祠，又食於蠟禮有加。    <br />    忍令月被惡物食，枉於汝口插齒牙。烏龜怯奸，怕寒縮頸，以殼自遮。    <br />    終令夸蛾抉汝出，卜師燒錐鑽灼滿板如星羅。此外內外官，瑣細不足科。    <br />    臣請悉掃除，慎勿許語令啾嘩。並光全耀歸我月，盲眼鏡淨無纖瑕。    <br />    弊蛙拘送主府官，帝箸下腹嘗其皤。依前使兔操杵臼，玉階桂樹閒婆娑。    <br />    姮娥還宮室，太陽有室家。天雖高，耳屬地。感臣赤心，使臣知意。    <br />    雖無明言，潛喻厥旨。有氣有形，皆吾赤子。雖忿大傷，忍殺孩稚。    <br />    還汝月明，安行於次。盡釋眾罪，以蛙磔死。   </p>   <p>    <b>     <font color=\"#FF6600\">孟生詩（孟郊下第，送之謁徐州張建封也）</font>    </b>    <br />    孟生江海士，古貌又古心。嘗讀古人書，謂言古猶今。    <br />    作詩三百首，窅默咸池音。騎驢到京國，欲和熏風琴。    <br />    豈識天子居，九重鬱沈沈。一門百夫守，無籍不可尋。    <br />    晶光蕩相射，旗戟翩以森。遷延乍卻走，驚怪靡自任。    <br />    舉頭看白日，泣涕下沾襟。朅來遊公卿，莫肯低華簪。    <br />    諒非軒冕族，應對多差參。萍蓬風波急，桑榆日月侵。    <br />    奈何從進士，此路轉嶇嶔。異質忌處群，孤芳難寄林。    <br />    誰憐松桂性，競愛桃李陰。朝悲辭樹葉，夕感歸巢禽。    <br />    顧我多慷慨，窮簷時見臨。清宵靜相對，髮白聆苦吟。    <br />    採蘭起幽念，眇然望東南。秦吳修且阻，兩地無數金。    <br />    我論徐方牧，好古天下欽。竹實鳳所食，德馨神所歆。    <br />    求觀眾丘小，必上泰山岑。求觀眾流細，必泛滄溟深。    <br />    子其聽我言，可以當所箴。既獲則思返，無為久滯淫。    <br />    卞和試三獻，期子在秋砧。   </p>   <p>    <b>     <font color=\"#FF6600\">射訓狐（德宗時裴延齡、韋渠牟等用事人爭出其門）</font>    </b>    <br />    有鳥夜飛名訓狐，矜凶挾狡誇自呼。乘時陰黑止我屋，聲勢慷慨非常粗。    <br />    安然大喚誰畏忌，造作百怪非無須。聚鬼征妖自朋扇，罷掉栱桷頹塈塗。    <br />    慈母抱兒怕入席，那暇更護雞窠雛。我念乾坤德泰大，卵此惡物常勤劬。    <br />    縱之豈即遽有害，斗柄行拄西南隅。誰謂停奸計尤劇，意欲唐突羲和烏。    <br />    侵更歷漏氣彌厲，何由僥倖休須臾。咨余往射豈得已，候女兩眼張睢盱。    <br />    梟驚墮樑蛇走竇，一夫斬頸群雛枯。   </p>   <p>    <b>     <font color=\"#FF6600\">將歸贈孟東野房蜀客（蜀客名次卿）</font>    </b>    <br />    君門不可入，勢利互相推。借問讀書客，胡為在京師。    <br />    舉頭未能對，閉眼聊自思。倏忽十六年，終朝苦寒饑。    <br />    宦途竟寥落，鬢髮坐差池。穎水清且寂，箕山坦而夷。    <br />    如今便當去，咄咄無自疑。   </p>   <p>    <b>     <font color=\"#FF6600\">答孟郊</font>    </b>    <br />    規模背時利，文字覷天巧。人皆餘酒肉，子獨不得飽。    <br />    才春思已亂，始秋悲又攪。朝餐動及午，夜諷恆至卯。    <br />    名聲暫膻腥，腸肚鎮煎炒。古心雖自鞭，世路終難拗。    <br />    弱拒喜張臂，猛拿閒縮爪。見倒誰肯扶，從嗔我須咬。   </p>   <p>    <b>     <font color=\"#FF6600\">從仕</font>    </b>    <br />    居閒食不足，從仕力難任。兩事皆害性，一生恆苦心。    <br />    黃昏歸私室，惆悵起歎音。棄置人間世，古來非獨今。   </p>   <p>    <b>     <font color=\"#FF6600\">短燈檠歌</font>    </b>    <br />    長檠八尺空自長，短檠二尺便且光。黃簾綠幕朱戶閉，風露氣入秋堂涼。    <br />    裁衣寄遠淚眼暗，搔頭頻挑移近床。太學儒生東魯客，二十辭家來射策。    <br />    夜書細字綴語言，兩目眵昏頭雪白。此時提攜當案前，看書到曉那能眠。    <br />    一朝富貴還自恣，長檠高張照珠翠。吁嗟世事無不然，牆角君看短檠棄。   </p>   <p>    <b>     <font color=\"#FF6600\">送劉師服</font>    </b>    <br />    夏半陰氣始，淅然雲景秋。蟬聲入客耳，驚起不可留。    <br />    草草具盤饌，不待酒獻酬。士生為名累，有似魚中鉤。    <br />    繼材入市賣，貴者恆難售。豈不畏憔悴，為功忌中休。    <br />    勉哉耘其業，以待歲晚收。   </p>   <p>    <b>     <font color=\"#FF6600\">符讀書城南（符，愈之子。城南，愈別墅）</font>    </b>    <br />    木之就規矩，在梓匠輪輿。人之能為人，由腹有詩書。    <br />    詩書勤乃有，不勤腹空虛。欲知學之力，賢愚同一初。    <br />    由其不能學，所入遂異閭。兩家各生子，提孩巧相如。    <br />    少長聚嬉戲，不殊同隊魚。年至十二三，頭角稍相疏。    <br />    二十漸乖張，清溝映污渠。三十骨骼成，乃一龍一豬。    <br />    飛黃騰踏去，不能顧蟾蜍。一為馬前卒，鞭背生蟲蛆。    <br />    一為公與相，潭潭府中居。問之何因爾，學與不學歟。    <br />    金璧雖重寶，費用難貯儲。學問藏之身，身在則有餘。    <br />    君子與小人，不系父母且。不見公與相，起身自犁鉏。    <br />    不見三公後，寒饑出無驢。文章豈不貴，經訓乃菑畬。    <br />    潢潦無根源，朝滿夕已除。人不通古今，馬牛而襟裾。    <br />    行身陷不義，況望多名譽。時秋積雨霽，新涼入郊墟。    <br />    燈火稍可親，簡編可捲舒。豈不旦夕念，為爾惜居諸。    <br />    恩義有相奪，作詩勸躊躇。   </p>   <p>    <b>     <font color=\"#FF6600\">示爽</font>    </b>    <br />    宣城去京國，里數逾三千。念汝欲別我，解裝具盤筵。    <br />    日昏不能散，起坐相引牽。冬夜豈不長，達旦燈燭然。    <br />    座中悉親故，誰肯捨汝眠。念汝將一身，西來曾幾年。    <br />    名科掩眾俊，州考居吏前。今從府公召，府公又時賢。    <br />    時輩千百人，孰不謂汝妍。汝來江南近，里閭故依然。    <br />    昔日同戲兒，看汝立路邊。人生但如此，其實亦可憐。    <br />    吾老世味薄，因循致留連。強顏班行內，何實非罪愆。    <br />    才短難自力，懼終莫洗湔。臨分不汝誑，有路即歸田。   </p>   <p>    <b>     <font color=\"#FF6600\">人日城南登高</font>    </b>    <br />    初正候才兆，涉七氣已弄。靄靄野浮陽，暉暉水披凍。    <br />    聖朝身不廢，佳節古所用。親交既許來，子姪亦可從。    <br />    盤蔬冬春雜，樽酒清濁共。令征前事為，觴詠新詩送。    <br />    扶杖凌圮阯，刺船犯枯葑。戀池群鴨回，釋嶠孤雲縱。    <br />    人生本坦蕩，誰使妄倥傯。直指桃李闌，幽尋寧止重。   </p>   <p>    <b>     <font color=\"#FF6600\">病鴟</font>    </b>    <br />    屋東惡水溝，有鴟墮鳴悲。青泥掩兩翅，拍拍不得離。    <br />    君童叫相召，瓦礫爭先之。計校生平事，殺卻理亦宜。    <br />    奪攘不愧恥，飽滿盤天嬉。晴日占光景，高風恣追隨。    <br />    遂凌鸞鳳群，肯顧鴻鵠卑。今者命運窮，遭逢巧丸兒。    <br />    中汝要害處，汝能不得施。於吾乃何有，不忍乘其危。    <br />    丐汝將死命，浴以清水池。朝餐輟魚肉，暝宿防狐狸。    <br />    自知無以致，蒙德久猶疑。飽入深竹叢，饑來傍階基。    <br />    亮無責報心，固以聽所為。昨日有氣力，飛跳弄藩籬。    <br />    今晨忽徑去，曾不報我知。僥倖非汝福，天衢汝休窺。    <br />    京城事彈射，豎子不易欺。勿諱泥坑辱，泥坑乃良規。   </p>   <p>    <b>     <font color=\"#FF6600\">華山女</font>    </b>    <br />    街東街西講佛經，撞鐘吹螺鬧宮庭。廣張罪福資誘脅，聽眾狎恰排浮萍。    <br />    黃衣道士亦講說，座下寥落如明星。華山女兒家奉道，欲驅異教歸仙靈。    <br />    洗妝拭面著冠帔，白咽紅頰長眉青。遂來升座演真訣，觀門不許人開扃。    <br />    不知誰人暗相報，訇然振動如雷霆。掃除眾寺人跡絕，驊騮塞路連輜軿。    <br />    觀中人滿坐觀外，後至無地無由聽。抽簪脫釧解環珮，堆金疊玉光青熒。    <br />    天門貴人傳詔召，六宮願識師顏形。玉皇頷首許歸去，乘龍駕鶴來青冥。    <br />    豪家少年豈知道，來繞百匝腳不停。雲窗霧閣事恍惚，重重翠幕深金屏。    <br />    仙梯難攀俗緣重，浪憑青鳥通叮嚀。   </p>   <p>    <b>     <font color=\"#FF6600\">讀皇甫湜公安園池詩書其後二首</font>    </b>    <br />    晉人目二子，其猶吹一吷。區區自其下，顧肯掛牙舌。    <br />    春秋書王法，不誅其人身。爾雅注蟲魚，定非磊落人。    <br />    湜也困公安，不自閒窮年。枉智思掎摭，糞壤污穢豈有臧。    <br />    誠不如兩忘，但以一概量。    <br />    <br />    我有一池水，蒲葦生其間。蟲魚沸相嚼，日夜不得閒。    <br />    我初往觀之，其後益不觀。觀之亂我意，不如不觀完。    <br />    用將濟諸人，捨得業孔顏。百年詎幾時，君子不可閒。   </p>   <p>    <b>     <font color=\"#FF6600\">路傍堠（以下四篇並元和十四年出為潮州作）</font>    </b>    <br />    堆堆路傍堠，一雙復一隻。迎我出秦關，送我入楚澤。    <br />    千以高山遮，萬以遠水隔。吾君勤聽治，照與日月敵。    <br />    臣愚幸可哀，臣罪庶可釋。何當迎送歸，緣路高歷歷。   </p>   <p>    <font color=\"#FF6600\">     <b>食曲河驛（驛在商鄧間）</b>    </font>    <br />    晨及曲河驛，淒然自傷情。群烏巢庭樹，乳燕飛簷楹。    <br />    而我抱重罪，孑孓萬里程。親戚頓乖角，圖史棄縱橫。    <br />    下負明義重，上孤朝命榮。殺身諒無補，何用答生成。   </p>   <p>    <b>     <font color=\"#FF6600\">過南陽</font>    </b>    <br />    南陽郭門外，桑下麥青青。行子去未已，春鳩鳴不停。    <br />    秦商邈既遠，湖海浩將經。孰忍生以戚，吾其寄餘齡。   </p>   <p>    <b>     <font color=\"#FF6600\">瀧吏</font>    </b>    <br />    南行逾六旬，始下昌樂瀧。險惡不可狀，船石相舂撞。    <br />    往問瀧頭吏，潮州尚幾里。行當何時到，土風復何似。    <br />    瀧吏垂手笑，官何問之愚。譬官居京邑，何由知東吳。    <br />    東吳遊宦鄉，官知自有由。潮州底處所，有罪乃竄流。    <br />    儂幸無負犯，何由到而知。官今行自到，那遽妄問為。    <br />    不虞卒見困，汗出愧且駭。吏曰聊戲官，儂嘗使往罷。    <br />    嶺南大抵同，官去道苦遼。下此三千里，有州始名潮。    <br />    惡溪瘴毒聚，雷電常洶洶。鱷魚大於船，牙眼怖殺儂。    <br />    州南數十里，有海無天地。颶風有時作，掀簸真差事。    <br />    聖人於天下，於物無不容。比聞此州囚，亦在生還儂。    <br />    官無嫌此州，固罪人所徙。官當明時來，事不待說委。    <br />    官不自謹慎，宜即引分往。胡為此水邊，神色久戃慌。    <br />    缸大瓶罌小，所任自有宜。官何不自量，滿溢以取斯。    <br />    工農雖小人，事業各有守。不知官在朝，有益國家不。    <br />    得無虱其間，不武亦不文。仁義飭其躬，巧奸敗群倫。    <br />    叩頭謝吏言，始慚今更羞。歷官二十餘，國恩並未酬。    <br />    凡吏之所訶，嗟實頗有之。不即金木誅，敢不識恩私。    <br />    潮州雖云遠，雖惡不可過。於身實已多，敢不持自賀。   </p>   <p>    <b>     <font color=\"#FF6600\">贈別元十八協律六首（桂林伯，桂管觀察使裴行立也）</font>    </b>    <br />    知識久去眼，吾行其既遠。瞢瞢莫訾省，默默但寢飯。    <br />    子兮何為者，冠珮立憲憲。何氏之從學，蘭蕙已滿畹。    <br />    於何玩其光，以至歲向晚。治惟尚和同，無俟於謇謇。    <br />    或師絕學賢，不以藝自挽。子兮獨如何，能自媚婉娩。    <br />    金石出聲音，宮室發關楗。何人識章甫，而知駿蹄踠。    <br />    惜乎吾無居，不得留息偃。臨當背面時，裁詩示繾綣。    <br />    英英桂林伯，實惟文武特。遠勞從事賢，來弔逐臣色。    <br />    南裔多山海，道里屢紆直。風波無程期，所憂動不測。    <br />    子行誠艱難，我去未窮極。臨別且何言，有淚不可拭。    <br />    吾友柳子厚，其人藝且賢。吾未識子時，已覽贈子篇。    <br />    寤寐想風采，於今已三年。不意流竄路，旬日同食眠。    <br />    所聞昔已多，所得今過前。如何又須別，使我抱悁悁。    <br />    勢要情所重，排斥則埃塵。骨肉未免然，又況四海人。    <br />    嶷嶷桂林伯，矯矯義勇身。生平所未識，待我逾交親。    <br />    遺我數幅書，繼以藥物珍。藥物防瘴癘，書勸養形神。    <br />    不知四罪地，豈有再起辰。窮途致感激，肝膽還輪囷。    <br />    讀書患不多，思義患不明。患足已不學，既學患不行。    <br />    子今四美具，實大華亦榮。王官不可闕，未宜後諸生。    <br />    嗟我擯南海，無由助飛鳴。    <br />    寄書龍城守，君驥何時秣。峽山逢颶風，雷電助撞捽。    <br />    乘潮簸扶胥，近岸指一髮。兩巖雖云牢，水石互飛發。    <br />    屯門雖云高，亦映波浪沒。余罪不足惜，子生未宜忽。    <br />    胡為不忍別，感謝情至骨。   </p>   <p>    <b>     <font color=\"#FF6600\">初南食貽元十八協律</font>    </b>    <br />    鱟實如惠文，骨眼相負行。蠔相黏為山，百十各自生。    <br />    蒲魚尾如蛇，口眼不相營。蛤即是蝦蟆，同實浪異名。    <br />    章舉馬甲柱，斗以怪自呈。其餘數十種，莫不可歎驚。    <br />    我來御魑魅，自宜味南烹。調以鹹與酸，芼以椒與橙。    <br />    腥臊始發越，咀吞面汗騂。惟蛇舊所識，實憚口眼獰。    <br />    開籠聽其去，郁屈尚不平。賣爾非我罪，不屠豈非情。    <br />    不祈靈珠報，幸無嫌怨並。聊歌以記之，又以告同行。   </p>   <p>    <b>     <font color=\"#FF6600\">宿曾江口示侄孫湘二首（湘，字北渚，老成之子）</font>    </b>    <br />    雲昏水奔流，天水漭相圍。三江滅無口，其誰識涯圻。    <br />    暮宿投民村，高處水半扉。犬雞俱上屋，不復走與飛。    <br />    篙舟入其家，暝聞屋中唏。問知歲常然，哀此為生微。    <br />    海風吹寒晴，波揚眾星輝。仰視北斗高，不知路所歸。    <br />    <br />    舟行忘故道，屈曲高林間。林間無所有，奔流但潺潺。    <br />    嗟我亦拙謀，致身落南蠻。茫然失所詣，無路何能還。   </p>   <p>    <b>     <font color=\"#FF6600\">答柳柳州食蝦蟆</font>    </b>    <br />    蝦蟆雖水居，水特變形貌。強號為蛙哈，於實無所校。    <br />    雖然兩股長，其奈脊皴皰。跳躑雖云高，意不離濘淖。    <br />    鳴聲相呼和，無理只取鬧。周公所不堪，灑灰垂典教。    <br />    我棄愁海濱，恆願眠不覺。叵堪朋類多，沸耳作驚爆。    <br />    端能敗笙磬，仍工亂學校。雖蒙勾踐禮，竟不聞報效。    <br />    大戰元鼎年，孰強孰敗橈。居然當鼎味，豈不辱釣罩。    <br />    余初不下喉，近亦能稍稍。常懼染蠻夷，失平生好樂。    <br />    而君復何為，甘食比豢豹。獵較務同俗，全身斯為孝。    <br />    哀哉思慮深，未見許回棹。   </p>   <p>    <b>     <font color=\"#FF6600\">別趙子（趙子名德，潮州人）</font>    </b>    <br />    我遷於揭陽，君先揭陽居。揭陽去京華，其里萬有餘。    <br />    不謂小郭中，有子可與娛。心平而行高，兩通詩與書。    <br />    婆娑海水南，簸弄明月珠。及我遷宜春，意欲攜以俱。    <br />    擺頭笑且言，我豈不足歟。又奚為於北，往來以紛如。    <br />    海中諸山中，幽子頗不無。相期風濤觀，已久不可渝。    <br />    又嘗疑龍蝦，果誰雄牙須。蚌蠃魚鱉蟲，瞿瞿以狙狙。    <br />    識一已忘十，大同細自殊。欲一窮究之，時歲屢謝除。    <br />    今子南且北，豈非亦有圖。人心未嘗同，不可一理區。    <br />    宜各從所務，未用相賢愚。   </p>   <p>    <font color=\"#FF6600\">     <b>除官赴闕至江州寄鄂岳李大夫（李程也）</b>    </font>    <br />    盆城去鄂渚，風便一日耳。不枉故人書，無因帆江水。    <br />    故人辭禮闈，旌節鎮江圻。而我竄逐者，龍鍾初得歸。    <br />    別來已三歲，望望長迢遞。咫尺不相聞，平生那可計。    <br />    我齒落且盡，君鬢白幾何。年皆過半百，來日苦無多。    <br />    少年樂新知，衰暮思故友。譬如親骨肉，寧免相可不。    <br />    我昔實愚蠢，不能降色辭。子犯亦有言，臣猶自知之。    <br />    公其務貰過，我亦請改事。桑榆倘可收，願寄相思字。   </p>   <p>    <font color=\"#FF6600\">     <b>南山有高樹行贈李宗閔</b>    </font>    <br />    南山有高樹，花葉何衰衰。上有鳳凰巢，鳳凰乳且棲。    <br />    四旁多長枝，群鳥所託依。黃鵠據其高，眾鳥接其卑。    <br />    不知何山鳥，羽毛有光輝。飛飛擇所處，正得眾所希。    <br />    上承鳳凰恩，自期永不衰。中與黃鵠群，不自隱其私。    <br />    下視眾鳥群，汝徒竟何為。不知挾丸子，心默有所規。    <br />    彈汝枝葉間，汝翅不覺摧。或言由黃鵠，黃鵠豈有之。    <br />    慎勿猜眾鳥，眾鳥不足猜。無人語鳳凰，汝屈安得知。    <br />    黃鵠得汝去，婆娑弄毛衣。前汝下視鳥，各議汝瑕疵。    <br />    汝豈無朋匹，有口莫肯開。汝落蒿艾間，幾時復能飛。    <br />    哀哀故山友，中夜思汝悲。路遠翅翎短，不得持汝歸。   </p>   <p>    <b>     <font color=\"#FF6600\">猛虎行（諸本有贈李宗閔字）</font>    </b>    <br />    猛虎雖云惡，亦各有匹儕。群行深谷間，百獸望風低。    <br />    身食黃熊父，子食赤豹麛。擇肉於熊豹，肯視兔與狸。    <br />    正晝當谷眠，眼有百步威。自矜無當對，氣性縱以乖。    <br />    朝怒殺其子，暮還食其妃。匹儕四散走，猛虎還孤棲。    <br />    狐鳴門兩旁，烏鵲從噪之。出逐猴入居，虎不知所歸。    <br />    誰云猛虎惡，中路正悲啼。豹來銜其尾，熊來攫其頤。    <br />    猛虎死不辭，但慚前所為。虎坐無助死，況如汝細微。    <br />    故當結以信，親當結以私。親故且不保，人誰信汝為。   </p>   <p>    <b>     <font color=\"#FF6600\">雪後寄崔二十六丞公（斯立）</font>    </b>    <br />    藍田十月雪塞關，我興南望愁群山。攢天嵬嵬凍相映，君乃寄命於其間。    <br />    秩卑俸薄食口眾，豈有酒食開容顏。殿前群公賜食罷，驊騮蹋路驕且閒。    <br />    稱多量少鑒裁密，豈念幽桂遺榛菅。幾欲犯嚴出薦口，氣象硉兀未可攀。    <br />    歸來殞涕掩關臥，心之紛亂誰能刪。詩翁憔悴斸荒棘，清玉刻佩聯玦環。    <br />    腦脂遮眼臥壯士，大弨掛壁無由彎。乾坤惠施萬物遂，獨於數子懷偏慳。    <br />    朝欷暮唶不可解，我心安得如石頑。   </p>   <p>    <font color=\"#FF6600\">     <b>送僧澄觀</b>    </font>    <br />    浮屠西來何施為，擾擾四海爭奔馳。構樓架閣切星漢，誇雄鬥麗止者誰。    <br />    僧伽後出淮泗上，勢到眾佛尤恢奇。越商胡賈脫身罪，珪璧滿船寧計資。    <br />    清淮無波平如席，欄柱傾扶半天赤。火燒水轉掃地空，突兀便高三百尺。    <br />    影沈潭底龍驚遁，當晝無雲跨虛碧。借問經營本何人，道人澄觀名籍籍。    <br />    愈昔從軍大梁下，往來滿屋賢豪者。皆言澄觀雖僧徒，公才吏用當今無。    <br />    後從徐州辟書至，紛紛過客何由記。人言澄觀乃詩人，一座競吟詩句新。    <br />    向風長歎不可見，我欲收斂加冠巾。洛陽窮秋厭窮獨，丁丁啄門疑啄木。    <br />    有僧來訪呼使前，伏犀插腦高頰權。惜哉已老無所及，坐睨神骨空潸然。    <br />    臨淮太守初到郡，遠遣州民送音問。好奇賞俊直難逢，去去為致思從容。   </p>   <p>    <b>     <font color=\"#FF6600\">山南鄭相公樊員外酬答為詩…樊封以示愈依賦十四韻以獻</font>    </b>    <br />    梁維西南屏，山厲水刻屈。稟生肖剿剛，難諧在民物。    <br />    滎公鼎軸老，享斡力健倔。帝咨女予往，牙纛前岔坲。    <br />    威風挾惠氣，蓋壤兩劘拂。茫漫華黑間，指畫變恍欻。    <br />    誠既富而美，章匯霍炳蔚。日延講大訓，龜判錯袞黻。    <br />    樊子坐賓署，演孔刮老佛。金舂撼玉應，厥臭劇蕙郁。    <br />    遺我一言重，跽受惕齋栗。辭慳義卓闊，呀豁疚掊掘。    <br />    如新去耵聹，雷霆逼颶    <a target=\"_blank\" href=\"http://140.111.1.40/yitic/frc/frc16264.htm\">●</a>。綴此豈為訓，俚言紹莊屈。   </p>   <p>    <font color=\"#FF6600\">     <b>奉和武相公鎮蜀時詠使宅韋太尉所養孔雀</b>    </font>    <br />    穆穆鸞鳳友，何年來止茲。飄零失故態，隔絕抱長思。    <br />    翠角高獨聳，金華煥相差。坐蒙恩顧重，畢命守階墀。   </p>   <p>    <b>     <font color=\"#FF6600\">感春三首</font>    </b>    <br />    偶坐籐樹下，暮春下旬間。籐陰已可庇，落蕊還漫漫。    <br />    亹亹新葉大，瓏瓏晚花乾。青天高寥寥，兩蝶飛翻翻。    <br />    時節適當爾，懷悲自無端。    <br />    <br />    黃黃蕪菁花，桃李事已退。狂風簸枯榆，狼藉九衢內。    <br />    春序一如此，汝顏安足賴。誰能駕飛車，相從觀海外。    <br />    晨遊百花林，朱朱兼白白。柳枝弱而細，懸樹垂百尺。    <br />    <br />    左右同來人，金紫貴顯劇。嬌童為我歌，哀響跨箏笛。    <br />    艷姬蹋筵舞，清眸刺劍戟。心懷平生友，莫一在燕席。    <br />    死者長眇芒，生者困乖隔。少年真可喜，老大百無益。   </p>   <p>    <font color=\"#FF6600\">     <b>早赴街西行香贈盧李二中舍人（盧汀、李逢吉也）</b>    </font>    <br />    天街東西異，祗命遂成遊。月明御溝曉，蟬吟堤樹秋。    <br />    老僧情不薄，僻寺境還幽。寂寥二三子，歸騎得相收。   </p>   <p>    <b>     <font color=\"#FF6600\">晚寄張十八助教周郎博士（張籍、周況也）</font>    </b>    <br />    日薄風景曠，出歸偃前簷。晴雲如擘絮，新月似磨鐮。    <br />    田野興偶動，衣冠情久厭。吾生可攜手，歎息歲將淹。   </p>   <p>    <b>     <font color=\"#FF6600\">題張十八所居（籍）</font>    </b>    <br />    君居泥溝上，溝濁萍青青。蛙讙橋未掃，蟬嘒門長扃。    <br />    名秩後千品，詩文齊六經。端來問奇字，為我講聲形。   </p>   <p>    <b>     <font color=\"#FF6600\">奉酬盧給事雲夫四兄曲江荷花行見寄…閣老張十八助教</font>    </b>    <br />    曲江千頃秋波淨，平鋪紅雲蓋明鏡。大明宮中給事歸，走馬來看立不正。    <br />    遺我明珠九十六，寒光映骨睡驪目。我今官閒得婆娑，問言何處芙蓉多。    <br />    撐舟昆明度雲錦，腳敲兩舷叫吳歌。太白山高三百里，負雪崔嵬插花裡。    <br />    玉山前卻不復來，曲江汀瀅水平杯。我時相思不覺一回首，    <br />    天門九扇相當開。上界真人足官府，豈如散仙鞭笞鸞鳳終日相追陪。   </p>   <p>    <b>     <font color=\"#FF6600\">奉和錢七兄曹長盆池所植</font>    </b>    <br />    翻翻江浦荷，而今生在此。擢擢菰葉長，芳根復誰徙。    <br />    露涵兩鮮翠，風蕩相磨倚。但取主人知，誰言盆盎是。   </p>   <p>    <font color=\"#FF6600\">     <b>記夢</b>    </font>    <br />    夜夢神官與我言，羅縷道妙角與根。挈攜陬維口瀾翻，百二十刻須臾間。    <br />    我聽其言未云足，捨我先度橫山腹。我徒三人共追之，一人前度安不危。    <br />    我亦平行蹋    <a target=\"_blank\" href=\"http://140.111.1.40/yitic/frc/frc01472.htm\">●</a>    <a target=\"_blank\" href=\"http://140.111.1.40/yitic/frc/frc12169.htm\">●</a>，神完骨蹻腳不掉。側身上視溪谷盲，杖撞玉版聲彭觥。    <br />    神官見我開顏笑，前對一人壯非少。石壇坡陀可坐臥，我手承頦肘拄座。    <br />    隆樓傑閣磊嵬高，天風飄飄吹我過。壯非少者哦七言，六字常語一字難。    <br />    我以指撮白玉丹，行且咀嚼行詰盤。口前截斷第二句，綽虐顧我顏不歡。    <br />    乃知仙人未賢聖，護短憑愚邀我敬。我能屈曲自世間，安能從汝巢神山。   </p>   <p>    <b>     <font color=\"#FF6600\">南內朝賀歸呈同官</font>    </b>    <br />    薄雲蔽秋曦，清雨不成泥。罷賀南內衙，歸涼曉淒淒。    <br />    綠槐十二街，渙散馳輪蹄。余惟戇書生，孤身無所繼。    <br />    三黜竟不去，致官九列齊。豈惟一身榮，佩玉冠簪犀。    <br />    滉蕩天門高，著籍朝厥妻。文才不如人，行又無町畦。    <br />    問之朝廷事，略不知東西。況於經籍深，豈究端與倪。    <br />    君恩太山重，不見酬稗稊。所職事無多，又不自提撕。    <br />    明庭集孔鸞，曷取於鳧鷖。樹以松與柏，不宜間蒿藜。    <br />    婉孌自媚好，幾時不見擠。貪食以忘軀，鮮不調鹽醯。    <br />    法吏多少年，磨淬出角圭。將舉汝愆尤，以為己階梯。    <br />    收身歸關東，期不到死迷。   </p>   <p>    <b>     <font color=\"#FF6600\">朝歸</font>    </b>    <br />    峨峨進賢冠，耿耿水蒼佩。服章豈不好，不與德相對。    <br />    顧影聽其聲，赬顏汗漸背。進乏犬雞效，又不勇自退。    <br />    坐食取其肥，無堪等聾瞶。長風吹天墟，秋日萬里曬。    <br />    抵暮但昏眠，不成歌慷慨。   </p>   <p>    <b>     <font color=\"#FF6600\">雜詩四首</font>    </b>    <br />    朝蠅不須驅，暮蚊不可拍。蠅蚊滿八區，可盡與相格。    <br />    得時能幾時，與汝恣啖咋。涼風九月到，掃不見蹤跡。    <br />    <br />    鵲鳴聲楂楂，烏噪聲護護。爭鬥庭宇間，持身博彈射。    <br />    黃鵠能忍饑，兩翅久不擘。蒼蒼雲海路，歲晚將無獲。    <br />    <br />    截橑為欂櫨，斫楹以為椽。束蒿以代之，小大不相權。    <br />    雖無風雨災，得不覆且顛。解轡棄騏驥，蹇驢鞭使前。    <br />    崑崙高萬里，歲盡道苦邅。停車臥輪下，絕意於神仙。    <br />    <br />    雀鳴朝營食，鳩鳴暮覓群。獨有知時鶴，雖鳴不緣身。    <br />    喑蟬終不鳴，有抱不列陳。蛙黽鳴無謂，閤閤只亂人。   </p>   <p>    <b>     <font color=\"#FF6600\">讀東方朔雜事</font>    </b>    <br />    嚴嚴王母宮，下維萬仙家。噫欠為飄風，濯手大雨沱。    <br />    方朔乃豎子，驕不加禁訶。偷入雷電室，輷輘掉狂車。    <br />    王母聞以笑，衛官助呀呀。不知萬萬人，生身埋泥沙。    <br />    簸頓五山踣，流漂八維蹉。曰吾兒可憎，奈此狡獪何。    <br />    方朔聞不喜，褫身絡蛟蛇。瞻相北斗柄，兩手自相挼。    <br />    群仙急乃言，百犯庸不科。向觀睥睨處，事在不可赦。    <br />    欲不布露言，外口實喧嘩。王母不得已，顏嚬口繼嗟。    <br />    頷頭可其奏，送以紫玉珂。方朔不懲創，挾恩更矜誇。    <br />    詆欺劉天子，正晝溺殿衙。一旦不辭訣，攝身凌蒼霞。   </p>   <p>    <font color=\"#FF6600\">     <b>譴瘧鬼</b>    </font>    <br />    屑屑水帝魂，謝謝無餘暉。如何不肖子，尚奮瘧鬼威。    <br />    乘秋作寒熱，翁嫗所罵譏。求食歐洩間，不知臭穢非。    <br />    醫師加百毒，熏灌無停機。灸師施艾炷，酷若獵火圍。    <br />    詛師毒口牙，舌作霹靂飛。符師弄刀筆，丹墨交橫揮。    <br />    咨汝之冑出，門戶何巍巍。祖軒而父頊，未沫於前徽。    <br />    不修其操行，賤薄似汝稀。豈不忝厥祖，靦然不知歸。    <br />    湛湛江水清，歸居安汝妃。清波為裳衣，白石為門畿。    <br />    呼吸明月光，手掉芙蓉旂。降集隨九歌，飲芳而食菲。    <br />    贈汝以好辭，咄汝去莫違。   </p>   <p>    <b>     <font color=\"#FF6600\">示兒</font>    </b>    <br />    始我來京師，止攜一束書。辛勤三十年，以有此屋廬。    <br />    此屋豈為華，於我自有餘。中堂高且新，四時登牢蔬。    <br />    前榮饌賓親，冠婚之所於。庭內無所有，高樹八九株。    <br />    有籐婁絡之，春華夏陰敷。東堂坐見山，雲風相吹噓。    <br />    松果連南亭，外有瓜芋區。西偏屋不多，槐榆翳空虛。    <br />    山鳥旦夕鳴，有類澗谷居。主婦治北堂，膳服適戚疏。    <br />    恩封高平君，子孫從朝裾。開門問誰來，無非卿大夫。    <br />    不知官高卑，玉帶懸金魚。問客之所為，峨冠講唐虞。    <br />    酒食罷無為，棋槊以相娛。凡此座中人，十九持鈞樞。    <br />    又問誰與頻，莫與張樊如。來過亦無事，考評道精粗。    <br />    躚躚媚學子，牆屏日有徒。以能問不能，其蔽豈可祛。    <br />    嗟我不修飾，事與庸人俱。安能坐如此，比肩於朝儒。    <br />    詩以示兒曹，其無迷厥初。   </p>   <p>    <b>     <font color=\"#FF6600\">庭楸</font>    </b>    <br />    庭楸止五株，共生十步間。各有籐繞之，上各相鉤聯。    <br />    下葉各垂地，樹顛各雲連。朝日出其東，我常坐西偏。    <br />    夕日在其西，我常坐東邊。當晝日在上，我在中央間。    <br />    仰視何青青，上不見纖穿。朝暮無日時，我且八九旋。    <br />    濯濯晨露香，明珠何聯聯。夜月來照之，蒨蒨自生煙。    <br />    我已自頑鈍，重遭五楸牽。客來尚不見，肯到權門前。    <br />    權門眾所趨，有客動百千。九牛亡一毛，未在多少間。    <br />    往既無可顧，不往自可憐。   </p>   <p>    <b>     <font color=\"#FF6600\">玩月喜張十八員外以王六秘書至（王六，王建也）</font>    </b>    <br />    前夕雖十五，月長未滿規。君來晤我時，風露渺無涯。    <br />    浮雲散白石，天宇開青池。孤質不自憚，中天為君施。    <br />    玩玩夜遂久，亭亭曙將披。況當今夕圓，又以嘉客隨。    <br />    惜無酒食樂，但用歌嘲為。   </p>   <p>    <b>     <font color=\"#FF6600\">和李相公攝事南郊，覽物興懷，呈一二知舊</font>    </b>    <br />    燦燦辰角曙，亭亭寒露朝。川原共澄映，雲日還浮飄。    <br />    上宰嚴祀事，清途振華鑣。圓丘峻且坦，前對南山標。    <br />    村樹黃復綠，中田稼何饒。顧瞻想巖谷，興歎倦塵囂。    <br />    惟彼顛瞑者，去公豈不遼。為仁朝自治，用靜兵以銷。    <br />    勿憚吐捉勤，可歌風雨調。聖賢相遇少，功德今宣昭。   </p>   <p>    <b>     <font color=\"#FF6600\">和裴僕射相公假山十一韻</font>    </b>    <br />    公乎真愛山，看山旦連夕。猶嫌山在眼，不得著腳歷。    <br />    枉語山中人，丐我澗側石。有來應公須，歸必載金帛。    <br />    當軒乍駢羅，隨勢忽開坼。有洞若神剜，有巖類天劃。    <br />    終朝巖洞間，歌鼓燕賓戚。孰謂衡霍期，近在王侯宅。    <br />    傅氏築已卑，磻溪釣何激。逍遙功德下，不與事相摭。    <br />    樂我盛明朝，於焉傲今昔。   </p>   <p>    <b>     <font color=\"#FF6600\">與張十八同效阮步兵一日復一夕</font>    </b>    <br />    一日復一日，一朝復一朝。只見有不如，不見有所超。    <br />    食作前日味，事作前日調。不知久不死，憫憫尚誰要。    <br />    富貴自縶拘，貧賤亦煎焦。俯仰未得所，一世已解鑣。    <br />    譬如籠中鶴，六翮無所搖。譬如兔得蹄，安用東西跳。    <br />    還看古人書，復舉前人瓢。未知所窮竟，且作新詩謠。   </p>   <p>    <b>     <font color=\"#FF6600\">送諸葛覺往隨州讀書（李繁時為隨州刺史宰相泌之子也）</font>    </b>    <br />    鄴侯家多書，插架三萬軸。一一懸牙籤，新若手未觸。    <br />    為人強記覽，過眼不再讀。偉哉群聖文，磊落載其腹。    <br />    行年五十餘，出守數已六。京邑有舊廬，不容久食宿。    <br />    台閣多官員，無地寄一足。我雖官在朝，氣勢日局縮。    <br />    屢為丞相言，雖懇不見錄。送行過滻水，東望不轉目。    <br />    今子從之遊，學問得所欲。入海觀龍魚，矯翮逐黃鵠。    <br />    勉為新詩章，月寄三四幅。   </p>   <p>    <b>     <font color=\"#FF6600\">南溪始泛三首（此詩乃長慶間以病在告日所作）</font>    </b>    <br />    榜舟南山下，上上不得返。幽事隨去多，孰能量近遠。    <br />    陰沈過連樹，藏昂抵橫阪。石粗肆磨礪，波惡厭牽挽。    <br />    或倚偏岸漁，竟就平洲飯。點點暮雨飄，梢梢新月偃。    <br />    餘年懍無幾，休日愴已晚。自是病使然，非由取高蹇。    <br />    <br />    南溪亦清駛，而無楫與舟。山農驚見之，隨我勸不休。    <br />    不惟兒童輩，或有杖白頭。饋我籠中瓜，勸我此淹留。    <br />    我云以病歸，此已頗自由。幸有用餘俸，置居在西疇。    <br />    囷倉米谷滿，未有旦夕憂。上去無得得，下來亦悠悠。    <br />    但恐煩里閭，時有緩急投。願為同社人，雞豚燕春秋。    <br />    <br />    足弱不能步，自宜收朝跡。羸形可輿致，佳觀安事擲。    <br />    即此南阪下，久聞有水石。拖舟入其間，溪流正清激。    <br />    隨波吾未能，峻瀨乍可刺。鷺起若導吾，前飛數十尺。    <br />    亭亭柳帶沙，團團松冠壁。歸時還盡夜，誰謂非事役。   </p>   <p>    <b>     <font color=\"#FF6600\">題楚昭王廟</font>    </b>    <br />    丘墳滿目衣冠盡，城闕連雲草樹荒。猶有國人懷舊德，一間茅屋祭昭王。   </p>   <p>    <b>     <font color=\"#FF6600\">宿龍宮灘</font>    </b>    <br />    浩浩復湯湯，灘聲抑更揚。奔流疑激電，驚浪似浮霜。    <br />    夢覺燈生暈，宵殘雨送涼。如何連曉語，一半是思鄉。   </p>   <p>    <b>     <font color=\"#FF6600\">叉魚招張功曹（署）</font>    </b>    <br />    叉魚春岸闊，此興在中宵。大炬然如晝，長船縛似橋。    <br />    深窺沙可數，靜搒水無搖。刃下那能脫，波間或自跳。    <br />    中鱗憐錦碎，當目訝珠銷。迷火逃翻近，驚人去暫遙。    <br />    競多心轉細，得雋語時囂。潭罄知存寡，舷平覺獲饒。    <br />    交頭疑湊餌，駢首類同條。濡沫情雖密，登門事已遼。    <br />    盈車欺故事，飼犬驗今朝。血浪凝猶沸，腥風遠更飄。    <br />    蓋江煙冪冪，拂棹影寥寥。獺去愁無食，龍移懼見燒。    <br />    如棠名既誤，釣渭日徒消。文客驚先賦，篙工喜盡謠。    <br />    膾成思我友，觀樂憶吾僚。自可捐憂累，何須強問鴞。   </p>   <p>    <b>     <font color=\"#FF6600\">李員外寄紙筆（李伯康也，郴州刺史）</font>    </b>    <br />    題是臨池後，分從起草餘。兔尖針莫並，繭淨雪難如。    <br />    莫怪慇勤謝，虞卿正著書。   </p>   <p>    <font color=\"#FF6600\">     <b>次同冠峽（赴陽山作）</b>    </font>    <br />    今日是何朝，天晴物色饒。落英千尺墮，游絲百丈飄。    <br />    洩乳交巖脈，懸流揭浪標。無心思嶺北，猿鳥莫相撩。   </p>   <p>    <b>     <font color=\"#FF6600\">答張十一功曹</font>    </b>    <br />    山淨江空水見沙，哀猿啼處兩三家。篔簹競長纖纖筍，    <br />    躑躅閒開艷艷花。未報恩波知死所，莫令炎瘴送生涯。    <br />    吟君詩罷看雙鬢，斗覺霜毛一半加。   </p>   <p>    <b>     <font color=\"#FF6600\">郴州祈雨</font>    </b>    <br />    乞雨女郎魂，炰羞潔且繁。廟開鼯鼠叫，神降越巫言。    <br />    旱氣期銷蕩，陰官想駿奔。行看五馬入，蕭颯已隨軒。   </p>   <p>    <b>     <font color=\"#FF6600\">湘中酬張十一功曹</font>    </b>    <br />    休垂絕徼千行淚，共泛清湘一葉舟。今日嶺猿兼越鳥，可憐同聽不知愁。   </p>   <p>    <b>     <font color=\"#FF6600\">郴口又贈二首</font>    </b>    <br />    山作劍攢江寫鏡，扁舟斗轉疾于飛。回頭笑向張公子，終日思歸此日歸。    <br />    <br />    雪颭霜翻看不分，雷驚電激語難聞。沿涯宛轉到深處，何限青天無片雲。   </p>   <p>    <font color=\"#FF6600\">     <b>題木居士二首</b>    </font>    <br />    火透波穿不計春，根如頭面干如身。偶然題作木居士，便有無窮求福人。    <br />    <br />    為神詎比溝中斷，遇賞還同爨下餘。朽蠹不勝刀鋸力，匠人雖巧欲何如。   </p>   <p>    <font color=\"#FF6600\">     <b>晚泊江口</b>    </font>    <br />    郡城朝解纜，江岸暮依村。二女竹上淚，孤臣水底魂。    <br />    雙雙歸蟄燕，一一叫群猿。回首那聞語，空看別袖翻。   </p>   <p>    <b>     <font color=\"#FF6600\">湘中</font>    </b>    <br />    猿愁魚踴水翻波，自古流傳是汨羅。蘋藻滿盤無處奠，空聞漁父扣舷歌。   </p>   <p>    <font color=\"#FF6600\">     <b>別盈上人</b>    </font>    <br />    山僧愛山出無期，俗士牽俗來何時。祝融峰下一回首，即是此生長別離。   </p>   <p>    <b>     <font color=\"#FF6600\">喜雪獻裴尚書（裴均也，時為荊南節度使）</font>    </b>    <br />    宿雲寒不捲，春雪墮如簁。騁巧先投隙，潛光半入池。    <br />    喜深將策試，驚密仰簷窺。自下何曾污，增高未覺危。    <br />    比心明可燭，拂面愛還吹。妒舞時飄袖，欺梅並壓枝。    <br />    地空迷界限，砌滿接高卑。浩蕩乾坤合，霏微物象移。    <br />    為祥矜大熟，布澤荷平施。已分年華晚，猶憐曙色隨。    <br />    氣嚴當酒換，灑急聽窗知。照曜臨初日，玲瓏滴晚澌。    <br />    聚庭看岳聳，掃路見雲披。陣勢魚麗遠，書文鳥篆奇。    <br />    縱歡羅艷黠，列賀擁熊螭。履敝行偏冷，門扃臥更羸。    <br />    悲嘶聞病馬，浪走信嬌兒。灶靜愁煙絕，絲繁念鬢衰。    <br />    擬鹽吟舊句，授簡慕前規。捧贈同燕石，多慚失所宜。   </p>   <p>    <b>     <font color=\"#FF6600\">春雪</font>    </b>    <br />    看雪乘清旦，無人坐獨謠。拂花輕尚起，落地暖初銷。    <br />    已訝陵歌扇，還來伴舞腰。灑篁留密節，著柳送長條。    <br />    入鏡鸞窺沼，行天馬度橋。遍階憐可掬，滿樹戲成搖。    <br />    江浪迎濤日，風毛縱獵朝。弄閒時細轉，爭急忽驚飄。    <br />    城險疑懸布，砧寒未搗綃。莫愁陰景促，夜色自相饒。   </p>   <p>    <b>     <font color=\"#FF6600\">聞梨花發贈劉師命</font>    </b>    <br />    桃溪惆悵不能過，紅艷紛紛落地多。聞道郭西千樹雪，欲將君去醉如何。   </p>   <p>    <font color=\"#FF6600\">     <b>春雪間早梅</b>    </font>    <br />    梅將雪共春，彩艷不相因。逐吹能爭密，排枝巧妒新。    <br />    誰令香滿座，獨使淨無塵。芳意饒呈瑞，寒光助照人。    <br />    玲瓏開已遍，點綴坐來頻。那是俱疑似，須知兩逼真。    <br />    熒煌初亂眼，浩蕩忽迷神。未許瓊華比，從將玉樹親。    <br />    先期迎獻歲，更伴占茲晨。願得長輝映，輕微敢自珍。   </p>   <p>    <b>     <font color=\"#FF6600\">早春雪中聞鶯</font>    </b>    <br />    朝鶯雪裡新，雪樹眼前春。帶澀先迎氣，侵寒已報人。    <br />    共矜初聽早，誰貴後聞頻。暫囀那成曲，孤鳴豈及辰。    <br />    風霜徒自保，桃李詎相親。寄謝幽棲友，辛勤不為身。   </p>   <p>    <b>     <font color=\"#FF6600\">梨花下贈劉師命</font>    </b>    <br />    洛陽城外清明節，百花寥落梨花發。今日相逢瘴海頭，共驚爛漫開正月。   </p>   <p>    <b>     <font color=\"#FF6600\">和歸工部送僧約（工部，歸登也，約，荊州人）</font>    </b>    <br />    早知皆是自拘囚，不學因循到白頭。汝既出家還擾擾，何人更得死前休。   </p>   <p>    <b>     <font color=\"#FF6600\">入關詠馬</font>    </b>    <br />    歲老豈能充上駟，力微當自慎前程。不知何故翻驤首，牽過關門妄一鳴。   </p>   <p>    <b>     <font color=\"#FF6600\">木芙蓉</font>    </b>    <br />    新開寒露叢，遠比水間紅。艷色寧相妒，嘉名偶自同。    <br />    采江官渡晚，搴木古祠空。願得勤來看，無令便逐風。   </p>   <p>    <b>     <font color=\"#FF6600\">題張十一旅舍三詠。榴花</font>    </b>    <br />    五月榴花照眼明，枝間時見子初成。可憐此地無車馬，顛倒青苔落絳英。   </p>   <p>    <b>     <font color=\"#FF6600\">題張十一旅舍三詠。井</font>    </b>    <br />    賈誼宅中今始見，葛洪山下昔曾窺。寒泉百尺空看影，正是行人渴死時。   </p>   <p>    <b>     <font color=\"#FF6600\">題張十一旅舍三詠。蒲萄</font>    </b>    <br />    新莖未遍半猶枯，高架支離倒復扶。若欲滿盤堆馬乳，莫辭添竹引龍鬚。   </p>   <p>    <font color=\"#FF6600\">     <b>峽石西泉（一作寒泉）</b>    </font>    <br />    居然鱗介不能容，石眼環環水一鐘。聞說旱時求得雨，只疑科斗是蛟龍。   </p>   <p>    <b>     <font color=\"#FF6600\">梁國惠康公主輓歌二首</font>    </b>    <br />    定謚芳聲遠，移封大國新。巽宮尊長女，台室屬良人。    <br />    河漢重泉夜，梧桐半樹春。龍輀非厭翟，還輾禁城塵。    <br />    <br />    秦地吹簫女，湘波鼓瑟妃。佩蘭初應夢，奔月竟淪輝。    <br />    夫族迎魂去，宮官會葬歸。從今沁園草，無復更芳菲。   </p>   <p>    <b>     <font color=\"#FF6600\">和崔舍人詠月二十韻</font>    </b>    <br />    三秋端正月，今夜出東溟。對日猶分勢，騰天漸吐靈。    <br />    未高烝遠氣，半上霽孤形。赫奕當躔次，虛徐度杳冥。    <br />    長河晴散霧，列宿曙分螢。浩蕩英華溢，蕭疏物象泠。    <br />    池邊臨倒照，簷際送橫經。花樹參差見，皋禽斷續聆。    <br />    牖光窺寂寞，砧影伴娉婷。幽坐看侵戶，閒吟愛滿庭。    <br />    輝斜通壁練，彩碎射沙星。清潔雲間路，空涼水上亭。    <br />    淨堪分顧兔，細得數飄萍。山翠相凝綠，林煙共冪青。    <br />    過隅驚桂側，當午覺輪停。屬思摛霞錦，追歡罄縹瓶。    <br />    郡樓何處望，隴笛此時聽。右掖連台座，重門限禁扃。    <br />    風台觀滉漾，冰砌步青熒。獨有虞庠客，無由拾落蓂。   </p>   <p>    <b>     <font color=\"#FF6600\">詠雪贈張籍</font>    </b>    <br />    只見縱橫落，寧知遠近來。飄颻還自弄，歷亂竟誰催。    <br />    座暖銷那怪，池清失可猜。坳中初蓋底，垤處遂成堆。    <br />    慢有先居後，輕多去卻回。度前鋪瓦隴，發本積牆隈。    <br />    穿細時雙透，乘危忽半摧。舞深逢坎井，集早值層台。    <br />    砧練終宜搗，階紈未暇裁。城寒裝睥睨，樹凍裹莓苔。    <br />    片片勻如剪，紛紛碎若挼。定非燖鵠鷺，真是屑瓊瑰。    <br />    緯繣觀朝萼，冥茫矚晚埃。當窗恆凜凜，出戶即皚皚。    <br />    壓野榮芝菌，傾都委貨財。娥嬉華蕩漾，胥怒浪崔嵬。    <br />    磧迥疑浮地，雲平想輾雷。隨車翻縞帶，逐馬散銀杯。    <br />    萬屋漫汗合，千株照曜開。松篁遭挫抑，糞壤獲饒培。    <br />    隔絕門庭遽，擠排陛級才。豈堪裨岳鎮，強欲效鹽梅。    <br />    隱匿瑕疵盡，包羅委瑣該。誤雞宵呃喔，驚雀暗徘徊。    <br />    浩浩過三暮，悠悠匝九垓。鯨鯢陸死骨，玉石火炎灰。    <br />    厚慮填溟壑，高愁    <a target=\"_blank\" href=\"http://140.111.1.40/yitic/frc/frc04301.htm\">●</a>斗魁。日輪埋欲側，坤軸壓將頹。    <br />    岸類長蛇攪，陵猶巨象豗。水官誇傑黠，木氣怯胚胎。    <br />    著地無由捲，連天不易推。龍魚冷蟄苦，虎豹餓號哀。    <br />    巧借奢華便，專繩困約災。威貪陵布被，光肯離金罍。    <br />    賞玩捐他事，歌謠放我才。狂教詩硉矹，興與酒陪鰓。    <br />    惟子能諳耳，諸人得語哉。助留風作黨，勸坐火為媒。    <br />    雕刻文刀利，搜求智網恢。莫煩相屬和，傳示及提孩。   </p>   <p>    <b>     <font color=\"#FF6600\">酬王二十舍人雪中見寄</font>    </b>    <br />    三日柴門擁不開，階平庭滿白皚皚。今朝蹋作瓊瑤跡，為有詩從鳳沼來。   </p>   <p>    <b>     <font color=\"#FF6600\">送侯喜</font>    </b>    <br />    已作龍鍾後時者，懶於街里蹋塵埃。如今便別長官去，直到新年衙日來。   </p>   <p>    <b>     <font color=\"#FF6600\">學諸進士作精衛銜石填海</font>    </b>    <br />    鳥有償冤者，終年抱寸誠。口銜山石細，心望海波平。    <br />    渺渺功難見，區區命已輕。人皆譏造次，我獨賞專精。    <br />    豈計休無日，惟應盡此生。何慚刺客傳，不著報讎名。   </p>   <p>    <b>     <font color=\"#FF6600\">奉酬振武胡十二丈大夫</font>    </b>    <br />    傾朝共羨寵光頻，半歲遷騰作虎臣。戎旆暫停辭社樹，    <br />    里門先下敬鄉人。橫飛玉盞家山曉，遠蹀金珂塞草春。    <br />    自笑平生誇膽氣，不離文字鬢毛新。   </p>   <p>    <b>     <font color=\"#FF6600\">奉和庫部盧四兄曹長元日朝回（盧汀也）</font>    </b>    <br />    天仗宵嚴建羽旄，春雲送色曉雞號。金爐香動螭頭暗，    <br />    玉珮聲來雉尾高。戎服上趨承北極，儒冠列侍映東曹。    <br />    太平時節難身遇，郎署何須歎二毛。   </p>   <p>    <b>     <font color=\"#FF6600\">寒食直歸遇雨</font>    </b>    <br />    寒食時看度，春遊事已違。風光連日直，陰雨半朝歸。    <br />    不見紅球上，那論彩索飛。惟將新賜火，向曙著朝衣。   </p>   <p>    <b>     <font color=\"#FF6600\">送李六協律歸荊南（翱）</font>    </b>    <br />    早日羈遊所，春風送客歸。柳花還漠漠，江燕正飛飛。    <br />    歌舞知誰在，賓僚逐使非。宋亭池水綠，莫忘蹋芳菲。   </p>   <p>    <b>     <font color=\"#FF6600\">題百葉桃花（知制誥時作）</font>    </b>    <br />    百葉雙桃晚更紅，窺窗映竹見玲瓏。應知侍史歸天上，故伴仙郎宿禁中。   </p>   <p>    <font color=\"#FF6600\">     <b>春雪</b>    </font>    <br />    新年都未有芳華，二月初驚見草芽。白雪卻嫌春色晚，故穿庭樹作飛花。   </p>   <p>    <b>     <font color=\"#FF6600\">戲題牡丹</font>    </b>    <br />    幸自同開俱隱約，何須相倚斗輕盈。陵晨並作新妝面，對客偏含不語情。    <br />    雙燕無機還拂掠，遊蜂多思正經營。長年是事皆拋盡，今日欄邊暫眼明。   </p>   <p>    <b>     <font color=\"#FF6600\">盆池五首</font>    </b>    <br />    老翁真個似童兒，汲水埋盆作小池。一夜青蛙鳴到曉，恰如方口釣魚時。    <br />    <br />    莫道盆池作不成，藕稍初種已齊生。從今有雨君須記，來聽蕭蕭打葉聲。    <br />    <br />    瓦沼晨朝水自清，小蟲無數不知名。忽然分散無蹤影，惟有魚兒作隊行。    <br />    <br />    泥盆淺小詎成池，夜半青蛙聖得知。一聽暗來將伴侶，不煩鳴喚斗雄雌。    <br />    <br />    池光天影共青青，拍岸才添水數瓶。且待夜深明月去，試看涵泳幾多星。   </p>   <p>    <b>     <font color=\"#FF6600\">芍葯（元和中知制誥寓直禁中作）</font>    </b>    <br />    浩態狂香昔未逢，紅燈爍爍綠盤籠。覺來獨對情驚恐，身在仙宮第幾重。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。新亭</font>    </b>    <br />    湖上新亭好，公來日出初。水文浮枕簟，瓦影蔭龜魚。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。流水</font>    </b>    <br />    汩汩幾時休，從春復到秋。只言池未滿，池滿強交流。   </p>   <p>    <font color=\"#FF6600\">     <b>奉和虢州劉給事使君三堂新題二十一詠。竹洞</b>    </font>    <br />    竹洞何年有，公初斫竹開。洞門無鎖鑰，俗客不曾來。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。月台</font>    </b>    <br />    南館城陰闊，東湖水氣多。直須台上看，始奈月明何。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。渚亭</font>    </b>    <br />    自有人知處，那無步往蹤。莫教安四壁，面面看芙蓉。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。竹溪</font>    </b>    <br />    藹藹溪流慢，梢梢岸筱長。穿沙碧簳淨，落水紫苞香。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。北湖</font>    </b>    <br />    聞說遊湖棹，尋常到此回。應留醒心處，準擬醉時來。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。花島</font>    </b>    <br />    蜂蝶去紛紛，香風隔岸聞。欲知花島處，水上覓紅雲。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。柳溪</font>    </b>    <br />    柳樹誰人種，行行夾岸高。莫將條繫纜，著處有蟬號。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。西山</font>    </b>    <br />    新月迎宵掛，晴雲到晚留。為遮西望眼，終是懶回頭。   </p>   <p>    <font color=\"#FF6600\">     <b>奉和虢州劉給事使君三堂新題二十一詠。竹徑</b>    </font>    <br />    無塵從不掃，有鳥莫令彈。若要添風月，應除數百竿。   </p>   <p>    <font color=\"#FF6600\">     <b>奉和虢州劉給事使君三堂新題二十一詠。荷池</b>    </font>    <br />    風雨秋池上，高荷蓋水繁。未諳鳴摵摵，那似捲翻翻。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。稻畦</font>    </b>    <br />    罫布畦堪數，枝分水莫尋。魚肥知已秀，鶴沒覺初深。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。柳巷</font>    </b>    <br />    柳巷還飛絮，春餘幾許時。吏人休報事，公作送春詩。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。花源</font>    </b>    <br />    源上花初發，公應日日來。叮嚀紅與紫，慎莫一時開。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。北樓</font>    </b>    <br />    郡樓乘曉上，盡日不能回。晚色將秋至，長風送月來。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。鏡潭</font>    </b>    <br />    非鑄復非熔，泓澄忽此逢。魚蝦不用避，只是照蛟龍。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。孤嶼</font>    </b>    <br />    朝遊孤嶼南，暮戲孤嶼北。所以孤嶼鳥，與公盡相識。   </p>   <p>    <font color=\"#FF6600\">     <b>奉和虢州劉給事使君三堂新題二十一詠。方橋</b>    </font>    <br />    非閣復非船，可居兼可過。君欲問方橋，方橋如此作。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。梯橋</font>    </b>    <br />    乍似上青冥，初疑躡菡萏。自無飛仙骨，欲度何由敢。   </p>   <p>    <b>     <font color=\"#FF6600\">奉和虢州劉給事使君三堂新題二十一詠。月池</font>    </b>    <br />    寒池月下明，新月池邊曲。若不妒清妍，卻成相映燭。   </p>   <p>    <b>     <font color=\"#FF6600\">遊城南十六首。賽神</font>    </b>    <br />    白布長衫紫領巾，差科未動是閒人。麥苗含穟桑生葚，共向田頭樂社神。   </p>   <p>    <b>     <font color=\"#FF6600\">遊城南十六首。題於賓客莊</font>    </b>    <br />    榆莢車前蓋地皮，薔薇蘸水筍穿籬。馬蹄無入朱門跡，縱使春歸可得知。   </p>   <p>    <b>     <font color=\"#FF6600\">遊城南十六首。晚春</font>    </b>    <br />    草樹知春不久歸，百般紅紫斗芳菲。楊花榆莢無才思，惟解漫天作雪飛。   </p>   <p>    <b>     <font color=\"#FF6600\">遊城南十六首。落花</font>    </b>    <br />    已分將身著地飛，那羞踐踏損光暉。無端又被春風誤，吹落西家不得歸。   </p>   <p>    <b>     <font color=\"#FF6600\">遊城南十六首。楸樹二首</font>    </b>    <br />    幾歲生成為大樹，一朝纏繞困長籐。誰人與脫青羅帔，看吐高花萬萬層。    <br />    <br />    幸自枝條能樹立，可煩蘿蔓作交加。傍人不解尋根本，卻道新花勝舊花。   </p>   <p>    <b>     <font color=\"#FF6600\">遊城南十六首。風折花枝</font>    </b>    <br />    浮艷侵天難就看，清香撲地只遙聞。春風也是多情思，故揀繁枝折贈君。   </p>   <p>    <b>     <font color=\"#FF6600\">遊城南十六首。贈同遊</font>    </b>    <br />    喚起窗全曙，催歸日未西。無心花裡鳥，更與盡情啼。   </p>   <p>    <b>     <font color=\"#FF6600\">遊城南十六首。贈張十八助教</font>    </b>    <br />    喜君眸子重清朗，攜手城南歷舊遊。忽見孟生題竹處，相看淚落不能收。   </p>   <p>    <b>     <font color=\"#FF6600\">遊城南十六首。題韋氏莊</font>    </b>    <br />    昔者誰能比，今來事不同。寂寥青草曲，散漫白榆風。    <br />    架倒籐全落，籬崩竹半空。寧須惆悵立，翻覆本無窮。   </p>   <p>    <b>     <font color=\"#FF6600\">遊城南十六首。晚雨</font>    </b>    <br />    廉纖晚雨不能晴，池岸草間蚯蚓鳴。投竿跨馬蹋歸路，才到城門打鼓聲。   </p>   <p>    <b>     <font color=\"#FF6600\">遊城南十六首。出城</font>    </b>    <br />    暫出城門蹋青草，遠於林下見春山。應須韋杜家家到，只有今朝一日閒。   </p>   <p>    <font color=\"#FF6600\">     <b>遊城南十六首。把酒</b>    </font>    <br />    擾擾馳名者，誰能一日閒。我來無伴侶，把酒對南山。   </p>   <p>    <b>     <font color=\"#FF6600\">遊城南十六首。嘲少年</font>    </b>    <br />    直把春償酒，都將命乞花。只知閒信馬，不覺誤隨車。   </p>   <p>    <b>     <font color=\"#FF6600\">遊城南十六首。楸樹</font>    </b>    <br />    青幢紫蓋立童童，細雨浮煙作彩籠。不得畫師來貌取，定知難見一生中。   </p>   <p>    <font color=\"#FF6600\">     <b>遊城南十六首。遣興</b>    </font>    <br />    斷送一生惟有酒，尋思百計不如閒。莫憂世事兼身事，須著人間比夢間。   </p>   <p>    <b>     <font color=\"#FF6600\">送李尚書赴襄陽八韻得長字</font>    </b>    <br />    帝憂南國切，改命付忠良。壤畫星搖動，旗分獸簸揚。    <br />    五營兵轉肅，千里地還方。控帶荊門遠，飄浮漢水長。    <br />    賜書寬屬郡，戰馬隔鄰疆。縱獵雷霆迅，觀棋玉石忙。    <br />    風流峴首客，花艷大堤倡。富貴由身致，誰教不自強。   </p>   <p>    <b>     <font color=\"#FF6600\">和席八十二韻（元和十一年，夔與愈同掌制誥）</font>    </b>    <br />    絳闕銀河曙，東風右掖春。官隨名共美，花與思俱新。    <br />    綺陌朝遊間，綾衾夜直頻。橫門開日月，高閣切星辰。    <br />    庭變寒前草，天銷霽後塵。溝聲通苑急，柳色壓城勻。    <br />    綸綍謀猷盛，丹青步武親。芳菲含斧藻，光景暢形神。    <br />    傍砌看紅藥，巡池詠白蘋。多情懷酒伴，餘事作詩人。    <br />    倚玉難藏拙，吹竽久混真。坐慚空自老，江海未還身。   </p>   <p>    <font color=\"#FF6600\">     <b>和武相公早春聞鶯</b>    </font>    <br />    早晚飛來入錦城，誰人教解百般鳴。春風紅樹驚眠處，似妒歌童作艷聲。   </p>   <p>    <b>     <font color=\"#FF6600\">遊太平公主山莊</font>    </b>    <br />    公主當年欲佔春，故將台榭押城闉。欲知前面花多少，直到南山不屬人。   </p>   <p>    <b>     <font color=\"#FF6600\">晚春</font>    </b>    <br />    誰收春色將歸去，慢綠妖紅半不存。榆莢只能隨柳絮，等閒撩亂走空園。   </p>   <p>    <b>     <font color=\"#FF6600\">大行皇太后輓歌詞三首</font>    </b>    <br />    一紀尊名正，三時孝養榮。高居朝聖主，厚德載群生。    <br />    武帳虛中禁，玄堂掩太平。秋天笳鼓歇，松柏遍山鳴。    <br />    <br />    威儀備吉凶，文物雜軍容。配地行新祭，因山托故封。    <br />    鳳飛終不返，劍化會相從。無復臨長樂，空聞報曉鐘。    <br />    <br />    追攀萬國來，警衛百神陪。畫翣登秋殿，容衣入夜台。    <br />    雲隨仙馭遠，風助聖情哀。只有朝陵日，妝奩一暫開。   </p>   <p>    <b>     <font color=\"#FF6600\">廣宣上人頻見過</font>    </b>    <br />    三百六旬長擾擾，不沖風雨即塵埃。久慚朝士無裨補，    <br />    空愧高僧數往來。學道窮年何所得，吟詩竟日未能回。    <br />    天寒古寺遊人少，紅葉窗前有幾堆。   </p>   <p>    <font color=\"#FF6600\">     <b>閒遊二首</b>    </font>    <br />    雨後來更好，繞池遍青青。柳花閒度竹，菱葉故穿萍。    <br />    獨坐殊未厭，孤斟詎能醒。持竿至日暮，幽詠欲誰聽。    <br />    <br />    茲遊苦不數，再到遂經旬。萍蓋污池淨，籐籠老樹新。    <br />    林烏鳴訝客，岸竹長遮鄰。子雲只自守，奚事九衢塵。   </p>   <p>    <b>     <font color=\"#FF6600\">酬馬侍郎寄酒（馬總也）</font>    </b>    <br />    一壺情所寄，四句意能多。秋到無詩酒，其如月色何。   </p>   <p>    <font color=\"#FF6600\">     <b>和侯協律詠筍（侯喜也）</b>    </font>    <br />    竹亭人不到，新筍滿前軒。乍出真堪賞，初多未覺煩。    <br />    成行齊婢僕，環立比兒孫。驗長常攜尺，愁乾屢側盆。    <br />    對吟忘膳飲，偶坐變朝昏。滯雨膏腴濕，驕陽氣候溫。    <br />    得時方張王，挾勢欲騰騫。見角牛羊沒，看皮虎豹存。    <br />    攢生猶有隙，散佈忽無垠。詎可持籌算，誰能以理言。    <br />    縱橫公佔地，羅列暗連根。狂劇時穿壁，橫強幾觸藩。    <br />    深潛如避逐，遠去若追奔。始訝妨人路，還驚入藥園。    <br />    萌芽防浸大，覆載莫偏恩。已復侵危砌，非徒出短垣。    <br />    身寧虞瓦礫，計擬掩蘭蓀。且歎高無數，庸知上幾番。    <br />    短長終不校，先後竟誰論。外恨苞藏密，中仍節目繁。    <br />    暫須回步履，要取助盤飧。穰穰疑翻地，森森競塞門。    <br />    戈矛頭戢戢，蛇虺首掀掀。婦懦咨料揀，兒癡謁盡髡。    <br />    侯生來慰我，詩句讀驚魂。屬和才將竭，呻吟至日暾。   </p>   <p>    <b>     <font color=\"#FF6600\">過鴻溝</font>    </b>    <br />    龍疲虎困割川原，億萬蒼生性命存。誰勸君王回馬首，真成一擲賭乾坤。   </p>   <p>    <font color=\"#FF6600\">     <b>送張侍郎（張賈，時自兵侍為華州）</b>    </font>    <br />    司徒東鎮馳書謁，丞相西來走馬迎。兩府元臣今轉密，一方逋寇不難平。   </p>   <p>    <font color=\"#FF6600\">     <b>贈刑部馬侍郎（馬總，時副晉公東征）</b>    </font>    <br />    紅旗照海壓南荒，征入中台作侍郎。暫從相公平小寇，便歸天闕致時康。   </p>   <p>    <b>     <font color=\"#FF6600\">奉和裴相公東征途經女几山下作</font>    </b>    <br />    旗穿曉日雲霞雜，山倚秋空劍戟明。敢請相公平賊後，暫攜諸吏上崢嶸。   </p>   <p>    <b>     <font color=\"#FF6600\">郾城晚飲奉贈副使馬侍郎及馮、李二員外</font>    </b>    <br />    城上赤雲呈勝氣，眉間黃色見歸期。幕中無事惟須飲，即是連鑣向闕時。   </p>   <p>    <b>     <font color=\"#FF6600\">酬別留後侍郎（蔡平，命馬總為留後）</font>    </b>    <br />    為文無出相如右，謀帥難居郤縠先。歸去雪銷溱洧動，西來旌旆拂晴天。   </p>   <p>    <b>     <font color=\"#FF6600\">同李二十八夜次襄城（李正封也）</font>    </b>    <br />    周楚仍連接，川原乍屈盤。雲垂天不暖，塵漲雪猶乾。    <br />    印綬歸台室，旌旗別將壇。欲知迎候盛，騎火萬星攢。   </p>   <p>    <font color=\"#FF6600\">     <b>同李二十八員外從裴相公野宿西界</b>    </font>    <br />    四面星辰著地明，散燒煙火宿天兵。不關破賊須歸奏，自趁新年賀太平。   </p>   <p>    <font color=\"#FF6600\">     <b>過襄城</b>    </font>    <br />    郾城辭罷過襄城，穎水嵩山刮眼明。已去蔡州三百里，家人不用遠來迎。   </p>   <p>    <font color=\"#FF6600\">     <b>宿神龜招李二十八馮十七</b>    </font>    <br />    荒山野水照斜暉，啄雪寒鴉趁始飛。夜宿驛亭愁不睡，幸來相就蓋征衣。   </p>   <p>    <b>     <font color=\"#FF6600\">次硤石</font>    </b>    <br />    數日方離雪，今朝又出山。試憑高處望，隱約見潼關。   </p>   <p>    <b>     <font color=\"#FF6600\">和李司勳過連昌宮</font>    </b>    <br />    夾道疏槐出老根，高甍巨桷壓山原。宮前遺老來相問，今是開元幾葉孫。   </p>   <p>    <b>     <font color=\"#FF6600\">次潼關先寄張十二閣老使君（張賈也）</font>    </b>    <br />    荊山已去華山來，日出潼關四扇開。刺史莫辭迎候遠，相公親破蔡州回。   </p>   <p>    <b>     <font color=\"#FF6600\">次潼關上都統相公（韓弘也）</font>    </b>    <br />    暫辭堂印執兵權，儘管諸軍破賊年。冠蓋相望催入相，待將功德格皇天。   </p>   <p>    <b>     <font color=\"#FF6600\">桃林夜賀晉公</font>    </b>    <br />    西來騎火照山紅，夜宿桃林臘月中。手把命珪兼相印，一時重疊賞元功。   </p>   <p>    <b>     <font color=\"#FF6600\">送李員外院長分司東都</font>    </b>    <br />    去年秋露下，羈旅逐東征。今歲春光動，驅馳別上京。    <br />    飲中相顧色，送後獨歸情。兩地無千里，因風數寄聲。   </p>   <p>    <font color=\"#FF6600\">     <b>晉公破賊回重拜台司，以詩示幕中賓客，愈奉和</b>    </font>    <br />    南伐旋師太華東，天書夜到冊元功。將軍舊壓三司貴，相國新兼五等崇。    <br />    鵷鷺欲歸仙仗裡，熊羆還入禁營中。長慚典午非材職，得就閒官即至公。   </p>   <p>    <b>     <font color=\"#FF6600\">獨釣四首</font>    </b>    <br />    侯家林館勝，偶入得垂竿。曲樹行籐角，平池散芡盤。    <br />    羽沈知食駛，緡細覺牽難。聊取誇兒女，榆條繫從鞍。    <br />    <br />    一徑向池斜，池塘野草花。雨多添柳耳，水長減蒲芽。    <br />    坐厭親刑柄，偷來傍釣車。太平公事少，吏隱詎相賒。    <br />    <br />    獨往南塘上，秋晨景氣醒。露排四岸草，風約半池萍。    <br />    鳥下見人寂，魚來聞餌馨。所嗟無可召，不得倒吾瓶。    <br />    <br />    秋半百物變，溪魚去不來。風能坼芡觜，露亦染梨腮。    <br />    遠岫重疊出，寒花散亂開。所期終莫至，日暮與誰回。   </p>   <p>    <font color=\"#FF6600\">     <b>枯樹</b>    </font>    <br />    老樹無枝葉，風霜不復侵。腹穿人可過，皮剝蟻還尋。    <br />    寄託惟朝菌，依投絕暮禽。猶堪持改火，未肯但空心。   </p>   <p>    <font color=\"#FF6600\">     <b>元日酬蔡州馬十二尚書去年蔡州元日見寄之什</b>    </font>    <br />    元日新詩已去年，蔡州遙寄荷相憐。今朝縱有誰人領，自是三峰不敢眠。   </p>   <p>    <font color=\"#FF6600\">     <b>詠燈花同侯十一</b>    </font>    <br />    今夕知何夕，花然錦帳中。自能當雪暖，那肯待春紅。    <br />    黃裡排金粟，釵頭綴玉蟲。更煩將喜事，來報主人公。   </p>   <p>    <b>     <font color=\"#FF6600\">祖席前字（送王涯徙袁州刺史作）</font>    </b>    <br />    祖席洛橋邊，親交共黯然。野晴山簇簇，霜曉菊鮮鮮。    <br />    書寄相思處，杯銜欲別前。淮陽知不薄，終願早回船。   </p>   <p>    <b>     <font color=\"#FF6600\">秋字</font>    </b>    <br />    淮南悲木落，而我亦傷秋。況與故人別，那堪羈宦愁。    <br />    榮華今異路，風雨昔同憂。莫以宜春遠，江山多勝遊。   </p>   <p>    <b>     <font color=\"#FF6600\">送鄭尚書赴南海</font>    </b>    <br />    番禺軍府盛，欲說暫停杯。蓋海旂幢出，連天觀閣開。    <br />    衙時龍戶集，上日馬人來。風靜鶢鶋去，官廉蚌蛤回。    <br />    貨通師子國，樂奏武王台。事事皆殊異，無嫌屈大才。   </p>   <p>    <b>     <font color=\"#FF6600\">答道士寄樹雞（樹雞，木耳之大者）</font>    </b>    <br />    軟濕青黃狀可猜，欲烹還喚木盤回。煩君自入華陽洞，直割乖龍左耳來。   </p>   <p>    <font color=\"#FF6600\">     <b>左遷至藍關示侄孫湘（湘，愈侄十二郎之子）</b>    </font>    <br />    一封朝奏九重天，夕貶潮州路八千。欲為聖朝除弊事，肯將衰朽惜殘年。    <br />    雲橫秦嶺家何在，雪擁藍關馬不前。知汝遠來應有意，好收吾骨瘴江邊。   </p>   <p>    <b>     <font color=\"#FF6600\">武關西逢配流吐番（謫潮州時途中作）</font>    </b>    <br />    嗟爾戎人莫慘然，湖南地近保生全。我今罪重無歸望，直去長安路八千。   </p>   <p>    <b>     <font color=\"#FF6600\">次鄧州界</font>    </b>    <br />    潮陽南去倍長沙，戀闕那堪又憶家。心訝愁來惟貯火，眼知別後自添花。    <br />    商顏暮雪逢人少，鄧鄙春泥見驛賒。早晚王師收海岳，普將雷雨發萌芽。   </p>   <p>    <b>     <font color=\"#FF6600\">題臨瀧寺</font>    </b>    <br />    不覺離家已五千，仍將衰病入瀧船。潮陽未到吾能說，海氣昏昏水拍天。   </p>   <p>    <b>     <font color=\"#FF6600\">晚次宣溪，辱韶州張端公使君惠書敘別酬以絕句二章</font>    </b>    <br />    韶州南去接宣溪，雲水蒼茫日向西。客淚數行先自落，鷓鴣休傍耳邊啼。    <br />    <br />    兼金那足比清文，百首相隨愧使君。俱是嶺南巡管內，莫欺荒僻斷知聞。   </p>   <p>    <b>     <font color=\"#FF6600\">題秀禪師房</font>    </b>    <br />    橋夾水松行百步，竹床莞席到僧家。暫拳一手支頭臥，還把魚竿下釣沙。   </p>   <p>    <b>     <font color=\"#FF6600\">將至韶州先寄張端公使君借圖經</font>    </b>    <br />    曲江山水聞來久，恐不知名訪倍難。願借圖經將入界，每逢佳處便開看。   </p>   <p>    <b>     <font color=\"#FF6600\">過始興江口感懷</font>    </b>    <br />    憶作兒童隨伯氏，南來今只一身存。目前百口還相逐，舊事無人可共論。   </p>   <p>    <b>     <font color=\"#FF6600\">韶州留別張端公使君（時憲宗元和十四年十月）</font>    </b>    <br />    來往再逢梅柳新，別離一醉綺羅春。久欽江總文才妙，自歎虞翻骨相屯。    <br />    鳴笛急吹爭落日，清歌緩送款行人。已知奏課當征拜，那復淹留詠白蘋。   </p>   <p>    <font color=\"#FF6600\">     <b>從潮州量移袁州，張韶州端公以詩相賀，因酬之</b>    </font>    <br />    明時遠逐事何如，遇赦移官罪未除。北望詎令隨塞雁，南遷才免葬江魚。    <br />    將經貴郡煩留客，先惠高文謝起予。暫欲繫船韶石下，上賓虞舜整冠裾。   </p>   <p>    <b>     <font color=\"#FF6600\">次石頭驛寄江西王十中丞閣老</font>    </b>    <br />    憑高試回首，一望豫章城。人由戀德泣，馬亦別群鳴。    <br />    寒日夕始照，風江遠漸平。默然都不語，應識此時情。   </p>   <p>    <font color=\"#FF6600\">     <b>遊西林寺題蕭二兄郎中舊堂</b>    </font>    <br />    中郎有女能傳業，伯道無兒可保家。偶到匡山曾住處，幾行衰淚落煙霞。   </p>   <p>    <b>     <font color=\"#FF6600\">自袁州還京行次安陸，先寄隨州周員外（周君巢也）</font>    </b>    <br />    行行指漢東，暫喜笑言同。雨雪離江上，蒹葭出夢中。    <br />    面猶含瘴色，眼已見華風。歲暮難相值，酣歌未可終。   </p>   <p>    <font color=\"#FF6600\">     <b>題廣昌館（在隨州棗陽縣南）</b>    </font>    <br />    白水龍飛已幾春，偶逢遺跡問耕人。丘墳發掘當官路，何處南陽有近親。   </p>   <p>    <b>     <font color=\"#FF6600\">寄隨州周員外</font>    </b>    <br />    陸孟丘楊久作塵，同時存者更誰人。金丹別後知傳得，乞取刀圭救病身。   </p>   <p>    <b>     <font color=\"#FF6600\">酒中留上襄陽李相公（李逢吉也）</font>    </b>    <br />    濁水污泥清路塵，還曾同制掌絲綸。眼穿長訝雙魚斷，耳熱何辭數爵頻。    <br />    銀燭未銷窗送曙，金釵半醉座添春。知公不久歸鈞軸，應許閒官寄病身。   </p>   <p>    <b>     <font color=\"#FF6600\">去歲自刑部侍郎以罪貶潮州刺史乘驛赴任…留題驛梁</font>    </b>    <br />    數條籐束木皮棺，草殯荒山白骨寒。驚恐入心身已病，扶舁沿路眾知難。    <br />    繞墳不暇號三匝，設祭惟聞飯一盤。致汝無辜由我罪，百年慚痛淚欄杆。   </p>   <p>    <b>     <font color=\"#FF6600\">賀張十八秘書得裴司空馬（或作酬張秘書因騎馬贈詩）</font>    </b>    <br />    司空遠寄養初成，毛色桃花眼鏡明。落日已曾交轡語，春風還擬並鞍行。    <br />    長令奴僕知飢渴，須著賢良待性情。旦夕公歸伸拜謝，免勞騎去逐雙旌。   </p>   <p>    <font color=\"#FF6600\">     <b>杏園送張徹侍御歸使</b>    </font>    <br />    東風花樹下，送爾出京城。久抱傷春意，新添惜別情。    <br />    歸來身已病，相見眼還明。更遣將詩酒，誰家逐後生。   </p>   <p>    <b>     <font color=\"#FF6600\">雨中寄張博士籍、侯主簿喜</font>    </b>    <br />    放朝還不報，半路蹋泥歸。雨慣曾無節，雷頻自失威。    <br />    見牆生菌遍，憂麥作蛾飛。歲晚偏蕭索，誰當救晉饑。   </p>   <p>    <b>     <font color=\"#FF6600\">奉和兵部張侍郎酬鄆州馬尚書祗召途中…鄆州之作</font>    </b>    <br />    來朝當路日，承詔改轅時。再領須句國，仍遷少昊司。    <br />    暖風抽宿麥，清雨捲歸旗。賴寄新珠玉，長吟慰我思。   </p>   <p>    <b>     <font color=\"#FF6600\">早春與張十八博士籍遊楊尚書林亭…兼呈白馮二閣老</font>    </b>    <br />    牆下春渠入禁溝，渠冰初破滿渠浮。鳳池近日長先暖，流到池時更不流。   </p>   <p>    <b>     <font color=\"#FF6600\">奉使常山，早次太原，呈副使吳郎中</font>    </b>    <br />    朗朗聞街鼓，晨起似朝時。翻翻走驛馬，春儘是歸期。    <br />    地失嘉禾處，風存蟋蟀辭。暮齒良多感，無事涕垂頤。   </p>   <p>    <b>     <font color=\"#FF6600\">夕次壽陽驛題吳郎中詩後</font>    </b>    <br />    風光欲動別長安，春半城邊特地寒。不見園花兼巷柳，馬頭惟有月團團。   </p>   <p>    <font color=\"#FF6600\">     <b>鎮州初歸</b>    </font>    <br />    別來楊柳街頭樹，擺弄春風只欲飛。還有小園桃李在，留花不發待郎歸。   </p>   <p>    <font color=\"#FF6600\">     <b>同水部張員外籍曲江春遊，寄白二十二舍人</b>    </font>    <br />    漠漠輕陰晚自開，青天白日映樓台。曲江水滿花千樹，有底忙時不肯來。   </p>   <p>    <b>     <font color=\"#FF6600\">和水部張員外宣政衙賜百官櫻桃詩</font>    </b>    <br />    漢家舊種明光殿，炎帝還書本草經。豈似滿朝承雨露，共看傳賜出青冥。    <br />    香隨翠籠擎初到，色映銀盤寫未停。食罷自知無所報，空然慚汗仰皇扃。   </p>   <p>    <b>     <font color=\"#FF6600\">早春呈水部張十八員外二首</font>    </b>    <br />    天街小雨潤如酥，草色遙看近卻無。最是一年春好處，絕勝煙柳滿皇都。    <br />    <br />    莫道官忙身老大，即無年少逐春心。憑君先到江頭看，柳色如今深未深。   </p>   <p>    <b>     <font color=\"#FF6600\">送桂州嚴大夫同用南字（嚴謨也）</font>    </b>    <br />    蒼蒼森八桂，茲地在湘南。江作青羅帶，山如碧玉篸。    <br />    戶多輸翠羽，家自種黃甘。遠勝登仙去，飛鸞不假驂。   </p>   <p>    <b>     <font color=\"#FF6600\">奉酬天平馬十二僕射暇日言懷見寄之作</font>    </b>    <br />    天平篇什外，政事亦無雙。威令加徐土，儒風被魯邦。    <br />    清為公論重，寬得士心降。歲晏偏相憶，長謠坐北窗。   </p>   <p>    <b>     <font color=\"#FF6600\">奉使鎮州，行次承天行營，奉酬裴司空</font>    </b>    <br />    竄逐三年海上歸，逢公復此著征衣。旋吟佳句還鞭馬，恨不身先去鳥飛。   </p>   <p>    <b>     <font color=\"#FF6600\">鎮州路上謹酬裴司空相公重見寄</font>    </b>    <br />    銜命山東撫亂師，日馳三百自嫌遲。風霜滿面無人識，何處如今更有詩。   </p>   <p>    <font color=\"#FF6600\">     <b>奉和僕射裴相公感恩言志（穆宗長慶二年，裴度罷）</b>    </font>    <br />    文武功成後，居為百辟師。林園窮勝事，鐘鼓樂清時。    <br />    擺落遺高論，雕鐫出小詩。自然無不可，范蠡爾其誰。   </p>   <p>    <font color=\"#FF6600\">     <b>和僕射相公朝回見寄</b>    </font>    <br />    盡瘁年將久，公今始暫閒。事隨憂共減，詩與酒俱還。    <br />    放意機衡外，收身矢石間。秋台風日迥，正好看前山。   </p>   <p>    <font color=\"#FF6600\">     <b>奉和李相公題蕭家林亭（逢吉也）</b>    </font>    <br />    山公自是林園主，歎惜前賢造作時。巖洞幽深門盡鎖，不因丞相幾人知。   </p>   <p>    <b>     <font color=\"#FF6600\">奉和杜相公太清宮紀事陳誠上李相公十六韻（杜元穎也）</font>    </b>    <br />    耒耜興姬國，輴欙建夏家。在功誠可尚，於道詎為華。    <br />    像帝威容大，仙宗寶曆賒。衛門羅戟槊，圖壁雜龍蛇。    <br />    禮樂追尊盛，乾坤降福遐。四真皆齒列，二聖亦肩差。    <br />    陽月時之首，陰泉氣未牙。殿階鋪水碧，庭炬坼金葩。    <br />    紫極觀忘倦，青詞奏不嘩。噌吰宮夜辟，嘈囋鼓晨撾。    <br />    褻味陳奚取，名香薦孔嘉。垂祥紛可錄，俾壽浩無涯。    <br />    貴相山瞻峻，清文玉絕瑕。代工聲問遠，攝事敬恭加。    <br />    皎潔當天月，葳蕤捧日霞。唱妍酬亦麗，俯仰但稱嗟。   </p>   <p>    <font color=\"#FF6600\">     <b>鄆州谿堂詩</b>    </font>    <br />    帝奠九廛，有葉有年。有荒不條，河岱之間。及我憲考，一收正之。    <br />    視邦選侯，以公來屍。公來屍之，人始未信。公不飲食，以訓以徇。    <br />    孰饑無食，孰呻孰歎。孰冤不問，不得分願。孰為邦蟊，節根之螟。    <br />    羊很狼貪，以口覆城。吹之喣之，摩手拊之。箴之石之，膊而磔之。    <br />    凡公四封，既富以強。謂公吾父，孰違公令。可以師征，不寧守邦。    <br />    公作谿堂。播播流水。淺有蒲蓮，深有葭葦。公以賓燕，其鼓駭駭。    <br />    公燕谿堂，賓校醉飽。流有跳魚，岸有集鳥。既歌以舞，其鼓考考。    <br />    公在谿堂，公御琴瑟。公暨賓贊，稽經諏律。施用不差，人用不屈。    <br />    谿有蘋菰，有龜有魚。公在中流，右詩左書。無我斁遺，此邦是庥。   </p>   <p>    <b>     <font color=\"#FF6600\">送張道士</font>    </b>    <br />    大匠無棄材，尋尺各有施。況當營都邑，杞梓用不疑。    <br />    張侯嵩高來，面有熊豹姿。開口論利害，劍鋒白差差。    <br />    恨無一尺捶，為國苔羌夷。詣闕三上書，臣非黃冠師。    <br />    臣有膽與氣，不忍死茅茨。又不媚笑語，不能伴兒嬉。    <br />    乃著道士服，眾人莫臣知。臣有平賊策，狂童不難治。    <br />    其言簡且要，陛下幸聽之。天空日月高，下照理不遺。    <br />    或是章奏繁，裁擇未及斯。寧當不俟報，歸袖風披披。    <br />    答我事不爾，吾親屬吾思。昨宵夢倚門，手取連環持。    <br />    今日有書至，又言歸何時。霜天熟柿栗，收拾不可遲。    <br />    嶺北梁可構，寒魚下清伊。既非公家用，且復還其私。    <br />    從容進退間，無一不合宜。時有利不利，雖賢欲奚為。    <br />    但當勵前操，富貴非公誰。   </p>   <p>    <b>     <font color=\"#FF6600\">送鄭十校理得洛字</font>    </b>    <br />    相公倦台鼎，分正新邑洛。才子富文華，校讎天祿閣。    <br />    壽觴佳節過，歸騎春衫薄。鳥哢正交加，楊花共紛泊。    <br />    親交誰不羨，去去翔寥廓。   </p>   <p>    <font color=\"#FF6600\">     <b>送陸歙州      <a target=\"_blank\" href=\"http://140.111.1.40/yitic/frc/frc00277.htm\">●</a>     </b>    </font>    <br />    我衣之華兮，我佩之光。陸君之去兮，誰與翱翔。    <br />    斂此大惠兮，施於一州。今其去矣，胡不為留。    <br />    我作此詩，歌於遠道。無疾其驅，天子有詔。   </p>   <p>    <b>     <font color=\"#FF6600\">送汴州監軍俱文珍</font>    </b>    <br />    奉使羌池靜，臨戎汴水安。沖天鵬翅闊，報國劍鋩寒。    <br />    曉日驅征騎，春風詠采蘭。誰言臣子道，忠孝兩全難。   </p>   <p>    <font color=\"#FF6600\">     <b>贈崔立之（以下十五首見《外集》）</b>    </font>    <br />    昔年十日雨，子桑苦寒饑。哀歌坐空室，不怨但自悲。    <br />    其友名子輿，忽然憂且思。搴裳觸泥水，裹飯往食之。    <br />    入門相對語，天命良不疑。好事漆園吏，書之存雄詞。    <br />    千年事已遠，二字情可推。我讀此篇日，正當寒雪時。    <br />    吾身固已困，吾友復何為。薄粥不足裹，深泥諒難馳。    <br />    曾無子輿事，空賦子桑詩。   </p>   <p>    <b>     <font color=\"#FF6600\">海水</font>    </b>    <br />    海水非不廣，鄧林豈無枝。風波一蕩薄，魚鳥不可依。    <br />    海水饒大波，鄧林多驚風。豈無魚與鳥，鉅細各不同。    <br />    海有吞舟鯨，鄧有垂天鵬。苟非鱗羽大，蕩薄不可能。    <br />    我鱗不盈寸，我羽不盈尺。一木有餘陰，一泉有餘澤。    <br />    我將辭海水，濯鱗清冷池。我將辭鄧林，刷羽蒙籠枝。    <br />    海水非愛廣，鄧林非愛枝。風波亦常事，鱗魚自不宜。    <br />    我鱗日已大，我羽日已修。風波無所苦，還作鯨鵬遊。   </p>   <p>    <b>     <font color=\"#FF6600\">贈河陽李大夫（李芃，河陽節度使）</font>    </b>    <br />    四海失巢穴，兩都困塵埃。感恩由未報，惆悵空一來。    <br />    裘破氣不暖，馬羸鳴且哀。主人情更重，空使劍鋒摧。   </p>   <p>    <b>     <font color=\"#FF6600\">苦寒歌</font>    </b>    <br />    黃昏苦寒歌，夜半不能休。豈不有陽春，節歲聿其周，君何愛重裘。    <br />    兼味養大賢，冰食葛制神所憐。填窗塞戶慎勿出，暄風暖景明年日。   </p>   <p>    <b>     <font color=\"#FF6600\">芍葯歌（一本作王司馬紅芍葯歌）</font>    </b>    <br />    丈人庭中開好花，更無凡木爭春華。翠莖紅蕊天力與，此恩不屬黃鐘家。    <br />    溫馨熟美鮮香起，似笑無言習君子。霜刀翦汝天女勞，何事低頭學桃李。    <br />    嬌癡婢子無靈性，競挽春衫來此並。欲將雙頰一睎紅，綠窗磨遍青銅鏡。    <br />    一樽春酒甘若飴，丈人此樂無人知。花前醉倒歌者誰，楚狂小子韓退之。   </p>   <p>    <font color=\"#FF6600\">     <b>贈徐州族侄（以下十三首見《遺集》）</b>    </font>    <br />    我年十八九，壯氣起胸中。作書獻雲闕，辭家逐秋蓬。    <br />    歲時易遷次，身命多厄窮。一名雖云就，片祿不足充。    <br />    今者復何事，卑棲寄徐戎。蕭條資用盡，濩落門巷空。    <br />    朝眠未能起，遠懷方郁悰。擊門者誰子，問言乃吾宗。    <br />    自云有奇術，探妙知天工。既往悵何及，將來喜還通。    <br />    期我語非佞，當為佐時雍。   </p>   <p>    <b>     <font color=\"#FF6600\">嘲鼾睡</font>    </b>    <br />    澹師晝睡時，聲氣一何猥。頑飆吹肥脂，坑谷相嵬磊。    <br />    雄哮乍咽絕，每發壯益倍。有如阿鼻屍，長喚忍眾罪。    <br />    馬牛驚不食，百鬼聚相待。木枕十字裂，鏡面生痱癗。    <br />    鐵佛聞皺眉，石人戰搖腿。孰云天地仁，吾欲責真宰。    <br />    幽尋虱搜耳，猛作濤翻海。太陽不忍明，飛御皆惰怠。    <br />    乍如彭與黥，呼冤受菹醢。又如圈中虎，號瘡兼吼餒。    <br />    雖令伶倫吹，苦韻難可改。雖令巫咸招，魂爽難復在。    <br />    何山有靈藥，療此願與採。   </p>   <p>澹公坐臥時，長睡無不穩。吾嘗聞其聲，深慮五藏損。    <br />    黃河弄濆薄，梗澀連拙鯀。南帝初奮槌，鑿竅洩混沌。    <br />    迥然忽長引，萬丈不可忖。謂言絕於斯，繼出方袞袞。    <br />    幽幽寸喉中，草木森苯尊。盜賊雖狡獪，亡魂敢窺閫。    <br />    鴻蒙總合雜，詭譎騁戾很。乍如斗呶呶，忽若怨懇懇。    <br />    賦形苦不同，無路尋根本。何能堙其源，惟有土一畚。   </p>   <p>    <b>     <font color=\"#FF6600\">晝月</font>    </b>    <br />    玉碗不磨著泥土，青天孔出白石補。兔入臼藏蛙縮肚，桂樹枯株女閉戶。    <br />    陰為陽羞固自古，嗟汝下民或敢侮，戲嘲盜視汝目瞽。   </p>   <p>    <b>     <font color=\"#FF6600\">贈張徐州莫辭酒</font>    </b>    <br />    莫辭酒，此會固難同。請看女工機上帛，半作軍人旗上紅。    <br />    莫辭酒，誰為君王之爪牙？春雷三月不作響，戰士豈得來還家。   </p>   <p>    <b>     <font color=\"#FF6600\">辭唱歌</font>    </b>    <br />    抑逼教唱歌，不解看艷詞。坐中把酒人，豈有歡樂姿。    <br />    幸有伶者婦，腰身如柳枝。但令送君酒，如醉如憨癡。    <br />    聲自肉中出，使人能逶隨。復遣慳吝者，贈金不皺眉。    <br />    豈有長直夫，喉中聲雌雌。君心豈無恥，君豈是女兒。    <br />    君教發直言，大聲無休時。君教哭古恨，不肯復吞悲。    <br />    乍可阻君意，艷歌難可為。   </p>   <p>    <b>     <font color=\"#FF6600\">知音者誠希</font>    </b>    <br />    知音者誠希，念子不能別。行行天未曉，攜酒踏明月。   </p>   <p>    <b>     <font color=\"#FF6600\">同竇、韋尋劉尊師不遇（三字為韻，愈分得尋字）</font>    </b>    <br />    秦客何年駐，仙源此地深。還隨躡鳧騎，來訪馭風襟。    <br />    院閉青霞入，松高老鶴尋。猶疑隱形坐，敢起竊桃心。   </p>   <p>    <font color=\"#FF6600\">     <b>春雪</b>    </font>    <br />    片片驅鴻急，紛紛逐吹斜。到江還作水，著樹漸成花。    <br />    越喜飛排瘴，胡愁厚蓋砂。兼雲封洞口，助月照天涯。    <br />    暝見迷巢鳥，朝逢失轍車。呈豐盡相賀，寧止力耕家。   </p>   <p>    <b>     <font color=\"#FF6600\">酬藍田崔丞立之詠雪見寄</font>    </b>    <br />    京城數尺雪，寒氣倍常年。泯泯都無地，茫茫豈是天。    <br />    崩奔驚亂射，揮霍訝相纏。不覺侵堂陛，方應折屋椽。    <br />    出門愁落道，上馬恐平韉。朝鼓矜凌起，山齋酩酊眠。    <br />    吾方嗟此役，君乃詠其妍。冰玉清顏隔，波濤盛句傳。    <br />    朝飧思共飯，夜宿憶同氈。舉目無非白，雄文乃獨玄。   </p>   <p>    <b>     <font color=\"#FF6600\">潭州泊船呈諸公</font>    </b>    <br />    夜寒眠半覺，鼓笛鬧嘈嘈。暗浪舂樓堞，驚風破竹篙。    <br />    主人看使范，客子讀離騷。聞道松醪賤，何須吝錯刀。   </p>   <p>    <b>     <font color=\"#FF6600\">飲城南道邊古墓上逢中丞過贈禮部衛員外少室張道士</font>    </b>    <br />    偶上城南土骨堆，共傾春酒三五杯。為逢桃樹相料理，不覺中丞喝道來。   </p>   <p>    <b>     <font color=\"#FF6600\">池上絮</font>    </b>    <br />    池上無風有落暉，楊花晴後自飛飛。為將纖質凌清鏡，濕卻無窮不得歸。   </p>   <p>    <b>     <font color=\"#FF6600\">贈賈島（以下二首見《萬首絕句》）</font>    </b>    <br />    孟郊死葬北邙山，從此風雲得暫閒。天恐文章渾斷絕，更生賈島著人間。   </p>   <p>    <font color=\"#FF6600\">     <b>贈譯經僧</b>    </font>    <br />    萬里休言道路賒，有誰教汝度流沙。只今中國方多事，不用無端更亂華。   </p>   <p></p>   <p>    <br />   </p>  </center> "}