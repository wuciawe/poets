{"id":"6-316","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>劉禹錫</b>      </font>     </strong>    </font>    <br />    <br />    字夢得，唐彭城人，生卒年不詳。貞元九年進士，後為監察御史    <br />    。因與柳宗元參加以王叔文為首的政治革新運動失敗，被貶為朗    <br />    州司馬。晚年時，曾為太子賓客，故亦稱為劉賓客。劉氏擅長詩    <br />    文，當時與白居易為好友，詩名相若。著天論、劉夢得文集。    <br />    <br />    <b>     <font color=\"#FF6600\">團扇歌</font>    </b>    <br />    團扇復團扇，奉君清暑殿。秋風入庭樹，從此不相見。    <br />    上有乘鸞女，蒼蒼蟲網遍。明年入懷袖，別是機中練。   </p>   <p>    <b>     <font color=\"#FF6600\">宜城歌</font>    </b>    <br />    野水繞空城，行塵起孤驛。荒台側生樹，石碣陽鐫額。    <br />    靡靡度行人，溫風吹宿麥。   </p>   <p>    <b>     <font color=\"#FF6600\">順陽歌</font>    </b>    <br />    朝辭官軍驛，前望順陽路。野水嚙荒墳，秋蟲鏤宮樹。    <br />    曾聞天寶末，胡馬西南騖。城守魯將軍，拔城從此去。   </p>   <p>    <b>     <font color=\"#FF6600\">莫瑤歌</font>    </b>    <br />    莫瑤自生長，名字無符籍。市易雜鮫人，婚姻通木客。    <br />    星居占泉眼，火種開山脊。夜渡千仞谿，含沙不能射。   </p>   <p>    <b>     <font color=\"#FF6600\">度桂嶺歌</font>    </b>    <br />    桂陽嶺，下下復高高。人稀鳥獸駭，地遠草木豪。    <br />    寄言遷金子，知余歌者勞。   </p>   <p>    <b>     <font color=\"#FF6600\">插田歌</font>    </b>    <br />    岡頭花草齊，燕子東西飛。田塍望如線，白水光參差。    <br />    農婦白紵裙，農父綠蓑衣。齊唱郢中歌，嚶佇如竹枝。    <br />    但聞怨響音，不辨俚語詞。時時一大笑，此必相嘲嗤。    <br />    水平苗漠漠，煙火生墟落。黃犬往復還，赤雞鳴且啄。    <br />    路旁誰家郎，烏帽衫袖長。自言上計吏，年幼離帝鄉。    <br />    田夫語計吏，君家儂定諳。一來長安道，眼大不相參。    <br />    計吏笑致辭，長安真大處。省門高軻峨，儂入無度數。    <br />    昨來補衛士，唯用筒竹布。君看二三年，我作官人去。   </p>   <p>    <b>     <font color=\"#FF6600\">葡萄歌（一作蒲桃）</font>    </b>    <br />    野田生葡萄，纏繞一枝高。移來碧墀下，張王日日高。    <br />    分岐浩繁縟，修蔓蟠詰曲。揚翹向庭柯，意思如有屬。    <br />    為之立長檠，布濩當軒綠。米液溉其根，理疏看滲漉。    <br />    繁葩組綬結，懸實珠璣蹙。馬乳帶輕霜，龍鱗曜初旭。    <br />    有客汾陰至，臨堂瞪雙目。自言我晉人，種此如種玉。    <br />    釀之成美酒，令人飲不足。為君持一斗，往取涼州牧。   </p>   <p>    <b>     <font color=\"#FF6600\">蠻子歌</font>    </b>    <br />    蠻語鉤輈音，蠻衣斑斕布。熏狸掘沙鼠，時節祠盤瓠。    <br />    忽逢乘馬客，恍若驚麇顧。腰斧上高山，意行無舊路。   </p>   <p>    <b>     <font color=\"#FF6600\">馬嵬行</font>    </b>    <br />    綠野扶風道，黃塵馬嵬驛。路邊楊貴人，墳高三四尺。    <br />    乃問里中兒，皆言幸蜀時。軍家誅戚族，天子捨妖姬。    <br />    群吏伏門屏，貴人牽帝衣。低回轉美目，風日為無暉。    <br />    貴人飲金屑，倏忽舜英暮。平生服杏丹，顏色真如故。    <br />    屬車塵已遠，里巷來窺覷。共愛宿妝妍，君王畫眉處。    <br />    履綦無復有，履組光未滅。不見巖畔人，空見凌波襪。    <br />    郵童愛蹤跡，私手解鞶結。傳看千萬眼，縷絕香不歇。    <br />    指環照骨明，首飾敵連城。將入咸陽市，猶得賈胡驚。   </p>   <p>    <b>     <font color=\"#FF6600\">百花行</font>    </b>    <br />    長安百花時，風景宜輕薄。無人不沽酒，何處不聞樂。    <br />    春風連夜動，微雨凌曉濯。紅焰出牆頭，雪光映樓角。    <br />    繁紫韻松竹，遠黃繞籬落。臨路不勝愁，輕煙去何託。    <br />    滿庭蕩魂魄，照廡成丹渥。爛熳簇顛狂，飄零勸行樂。    <br />    時節易晼晚，清陰覆池閣。唯有安石榴，當軒慰寂寞。   </p>   <p>    <b>     <font color=\"#FF6600\">壯士行</font>    </b>    <br />    陰風振寒郊，猛虎正咆哮。徐行出燒地，連吼入黃茅。    <br />    壯士走馬去，鐙前彎玉弰。叱之使人立，一發如鈹交。    <br />    悍睛忽星墮，飛血濺林梢。彪炳為我席，膻腥充我庖。    <br />    里中欣害除，賀酒紛呶號。明日長橋上，傾城看斬蛟。   </p>   <p>    <b>     <font color=\"#FF6600\">苦雨行</font>    </b>    <br />    悠悠飛走情，同樂在陽和。歲中三百日，常恐風雨多。    <br />    天人信遐遠，時節易蹉跎。洞房有明燭，無乃酣且歌。   </p>   <p>    <b>     <font color=\"#FF6600\">華山歌</font>    </b>    <br />    洪壚作高山，元氣鼓其橐。俄然神功就，峻拔在寥廓。    <br />    靈跡露指爪，殺氣見稜角。凡木不敢生，神仙聿來託。    <br />    天資帝王宅，以我為關鑰。能令下國人，一見換神骨。    <br />    高山固無限，如此方為岳。丈夫無特達，雖貴猶碌碌。   </p>   <p>    <b>     <font color=\"#FF6600\">拋球樂詞</font>    </b>    <br />    五彩繡團圓，登君玳瑁筵。最宜紅燭下，偏稱落花前。    <br />    上客如先起，應須贈一船。春早見花枝，朝朝恨發遲。    <br />    及看花落後，卻憶未開時。幸有拋球樂，一杯君莫辭。   </p>   <p>    <b>     <font color=\"#FF6600\">華清詞（一作華清宮詞）</font>    </b>    <br />    日出驪山東，徘徊照溫泉。樓台影玲瓏，稍稍開白煙。    <br />    言昔太上皇，常居此祈年。風中聞清樂，往往來列仙。    <br />    翠華入五雲，紫氣歸上玄。哀哀生人淚，泣盡弓劍前。    <br />    聖道本自我，凡情徒顒然。小臣感玄化，一望青冥天。   </p>   <p>    <b>     <font color=\"#FF6600\">送春曲三首</font>    </b>    <br />    春向晚，春晚思悠哉。風雲日已改，花葉自相催。    <br />    漠漠空中去，何時天際來。   </p>   <p>春已暮，冉冉如人老，映葉見殘花，連天是青草。    <br />    可憐桃與李，從此同桑棗。   </p>   <p>春景去，此去何時回。遊人千萬恨，落日上高台。    <br />    寂寞繁花盡，流鶯歸莫來。   </p>   <p>    <b>     <font color=\"#FF6600\">初夏曲三首</font>    </b>    <br />    銅壺方促夜，斗柄暫南回。稍嫌單衣重，初憐北戶開。    <br />    西園花已盡，新月為誰來。   </p>   <p>時節過繁華，陰陰千萬家。巢禽命子戲，園果墜枝斜。    <br />    寂寞孤飛蝶，窺叢覓晚花。   </p>   <p>綠水風初暖，青林露早晞。麥隴雉朝雊，桑野人暮歸。    <br />    百舌悲花盡，平蕪來去飛。   </p>   <p>    <b>     <font color=\"#FF6600\">搗衣曲</font>    </b>    <br />    爽砧應秋律，繁杵含淒風。一一遠相續，家家音不同。    <br />    戶庭凝露清，伴侶明月中。長裾委襞積，輕珮垂璁瓏。    <br />    汗餘衫更馥，鈿移麝半空。報寒驚邊雁，促思聞候蟲。    <br />    天狼正芒角，虎落定相攻。盈篋寄何處，征人如轉蓬。   </p>   <p>    <b>     <font color=\"#FF6600\">畬田行</font>    </b>    <br />    何處好畬田，團團縵山腹。鑽龜得雨卦，上山燒臥木。    <br />    驚麇走且顧，群雉聲咿喔。紅焰遠成霞，輕煤飛入郭。    <br />    風引上高岑，獵獵度青林。青林望靡靡，赤光低復起。    <br />    照潭出老蛟，爆竹驚山鬼。夜色不見山，孤明星漢間。    <br />    如星復如月，俱逐曉風滅。本從敲石光，遂至烘天熱。    <br />    下種暖灰中，乘陽拆牙孽。蒼蒼一雨後，苕穎如雲發。    <br />    巴人拱手吟，耕耨不關心。由來得地勢，逕寸有餘金。   </p>   <p>    <b>     <font color=\"#FF6600\">鶗鷢吟</font>    </b>    <br />    朝陽有鳴鳳，不聞千萬祀。鶗鷢催眾芳，晨間先入耳。    <br />    秋風白露晞，從是爾啼時。如何上春日，唧唧滿庭飛。   </p>   <p>    <b>     <font color=\"#FF6600\">觀雲篇</font>    </b>    <br />    興雲感陰氣，疾足如見機。晴來意態行，有若功成歸。    <br />    蔥蘢含晚景，潔白凝秋暉。夜深度銀漢，漠漠仙人衣。   </p>   <p>    <b>     <font color=\"#FF6600\">養鷙詞</font>    </b>    <br />    養鷙非玩形，所資擊鮮力。少年昧其理，日日哺不息。    <br />    探雛網黃口，旦暮有餘食。寧知下韝時，翅重飛不得。    <br />    毰毸止林表，狡兔自南北。飲啄既已盈，安能勞羽翼。   </p>   <p>    <b>     <font color=\"#FF6600\">別友人後得書因以詩贈</font>    </b>    <br />    前時送君去，揮手青門橋。路轉不相見，猶聞馬蕭蕭。    <br />    今得出關書，行程日已遙。春還遲君至，共結芳蘭苕。   </p>   <p>    <b>     <font color=\"#FF6600\">送華陰尉張苕赴邕府使幕（張即燕公之孫，頃坐事除名）</font>    </b>    <br />    昔忝南宮郎，往來東觀頻。嘗披燕公傳，聳若窺三辰。    <br />    翊聖崇國本，像賢正朝倫。高視緬今古，清風敻無鄰。    <br />    蘭錡照通衢，一家十朱輪。酇國嗣侯絕，韋卿世業貧。    <br />    夫子承大名，少年振芳塵。青袍仙掌下，矯首凌煙旻。    <br />    公冶本非罪，潘郎一為民。風霜苦搖落，堅白無緇磷。    <br />    一旦逢良時，天光燭幽淪。重為長裾客，佐彼觀風臣。    <br />    分野窮禹畫，人煙過虞巡。不言此行遠，所樂相知新。    <br />    雨起巫山陽，鳥鳴湘水濱。離筵出蒼莽，別曲多悲辛。    <br />    今朝一杯酒，明日千里人。從此孤舟去，悠悠天海春。   </p>   <p>    <b>     <font color=\"#FF6600\">送湘陽熊判官孺登府罷歸鍾陵因寄呈江西裴中丞二十三兄</font>    </b>    <br />    射策志未就，從事歲雲除。篋留馬卿賦，袖有劉弘書。    <br />    忽見夏木深，悵然憶吾廬。復持州民刺，歸謁專城居。    <br />    君家誠易知，勝絕傾里閭。人言北郭生，門有卿相輿。    <br />    鍾陵靄千里，帶郭西江水。朱檻照河宮，旗亭綠雲裡。    <br />    前年初缺守，慎簡由宸扆。臨軒弄郡章，得人方付此。    <br />    是時左馮翊，天下第一理。貴臣持牙璋，優詔發青紙。    <br />    迎風奸吏免，先令疲人喜。何武劾腐儒，陳蕃禮高士。    <br />    昔升君子堂，腰下綬猶黃。汾陰有寶氣，赤堇多奇鋩。    <br />    束簡下曲台，佩鞬來歷陽。綺筵陪一笑，蘭室襲餘芳。    <br />    風水忽異勢，江湖遂相忘。因君倘借問，為話老滄浪。   </p>   <p>    <b>     <font color=\"#FF6600\">送韋秀才道沖赴制舉</font>    </b>    <br />    驚禽一辭巢，棲息無少安。秋扇一離手，流塵蔽霜紈。    <br />    故侶不可追，涼風日已寒。遠逢杜陵士，別盡平生歡。    <br />    逐客無印綬，楚江多芷蘭。因居暇時遊，長鋏不復彈。    <br />    閱書南軒霽，緪瑟清夜闌。萬境身外寂，一杯腹中寬。    <br />    伊昔玄宗朝，冬卿冠鴛鸞。肅穆升內殿，從容領儒冠。    <br />    遊夏無措詞，陽秋垂不刊。至今群玉府，學者空縱觀。    <br />    世人希德門，揭若攀峰巒。之子尚明訓，鏘如振琅玕。    <br />    一旦西上書，斑衣拂征鞍。荊台宿暮雨，漢水浮春瀾。    <br />    君門起天中，多士如星攢。煙霞覆雙闕，抃舞羅千官。    <br />    清漏滴銅壺，仙廚下雕槃。熒煌仰金榜，錯落濡飛翰。    <br />    古來才傑士，所嗟遭時難。一鳴從此始，相望青雲端。   </p>   <p>    <b>     <font color=\"#FF6600\">送李策秀才還湖南，因寄幕中親故兼簡衡州呂八郎中</font>    </b>    <br />    深春風日淨，晝長幽鳥鳴。僕夫前致詞，門有白面生。    <br />    攝衣相問訊，解帶坐南榮。端志見眉睫，苦言發精誠。    <br />    因出懷中文，調孤詞亦清。悄如促柱弦，掩抑多不平。    <br />    乃言本蜀士，世降岷山靈。前人秉藝文，高視來上京。    <br />    曳綬司徒府，所從信國楨。析薪委寶林，善響繼家聲。    <br />    何處翳附郭，幾人思郈成。雲天望喬木，風水悲流萍。    <br />    前與計吏西，始列貢士名。森然就筆札，從試春官卿。    <br />    帝城岐路多，萬足伺晨星。茫茫風塵中，工拙同有營。    <br />    寒女勞夜織，山苗榮寸莖。侯門方擊鐘，衣褐誰將迎。    <br />    弱羽果摧頹，壯心郁怦怦。諒無蟠木容，聊復蓬累行。    <br />    昨日訊靈龜，繇言利艱貞。當求捨拔中，必在審己明。    <br />    誓將息薄遊，焦思窮筆精。蒔蘭在幽渚，安得揚芬馨。    <br />    曰余摧落者，散質負華纓。一聆苦辛詞，再動伊郁情。    <br />    身棄言不動，愛才心尚驚。恨無羊角風，使爾化北溟。    <br />    論罷情益親，涉旬忘歸程。日攜邑中客，閒眺江上城。    <br />    晝憩命金罍，宵談轉璿衡。薰風香麈尾，月露濡桃笙。    <br />    忽被戒羸驂，薄言事南征。火雲蔚千里，旅思浩已盈。    <br />    湘江含碧虛，衡嶺浮翠晶。豈伊山水異，適與人事並。    <br />    油幕侶昆丘，粲然疊瑤瓊。庾樓見清月，孔坐多綠醽。    <br />    復有衡山守，本自雲龍庭。抗志在靈府，發越侔咸英。    <br />    一揮出滎陽，惠彼嗤嗤氓。隼旟辭灞水，居者皆涕零。    <br />    惟昔與伊人，交歡經宿齡。一從雲雨散，滋我鄙吝萌。    <br />    北渚不堪愁，南音誰復聽。離憂若去水，浩漾無時停。    <br />    嘗聞祝融峰，上有神禹銘。古石琅玕姿，秘文螭虎形。    <br />    聖功奠遠服，神物擁休禎。賢人在其下，彷彿疑蓬瀛。    <br />    君行歷郡齋，大袂拂雙旌。飾容遇朗鑒，肝鬲可以呈。    <br />    昔日馬相如，臨邛坐盡傾。勉君刷羽翰，蚤取凌青冥。   </p>   <p>    <b>     <font color=\"#FF6600\">送張盥赴舉詩</font>    </b>    <br />    爾生始懸弧，我作座上賓。引箸舉湯餅，祝詞天麒麟。    <br />    今成一丈夫，坎坷愁風塵。長裾來謁我，自號廬山人。    <br />    道舊與撫孤，悄然傷我神。依依見眉睫，嘿嘿含悲辛。    <br />    永懷同年友，追想出谷晨。三十二君子，齊飛凌煙旻。    <br />    曲江一會時，後會已凋淪。況今三十載，閱世難重陳。    <br />    盛時一已過，來者日日新。不如搖落樹，重有明年春。    <br />    火後見琮璜，霜餘識松筠。肅風乃獨秀，武部亦絕倫。    <br />    爾今持我詩，西見二重臣。成賢必念舊，保貴在安貧。    <br />    清時為丞郎，氣力侔陶鈞。乞取斗升水，因之雲漢津。   </p>   <p>    <b>     <font color=\"#FF6600\">和州送錢侍御自宣州幕拜官便於華州覲省</font>    </b>    <br />    五彩繡衣裳，當年正相稱。春風舊關路，歸去真多興。    <br />    蘭陔行可採，蓮府猶回瞪。楊家紺幰迎，謝守瑤華贈。    <br />    御街草泛灩，台柏煙含凝。曾是平生遊，無因理歸乘。   </p>   <p>    <b>     <font color=\"#FF6600\">送僧方及南謁柳員外</font>    </b>    <br />    昔事廬山遠，精舍虎溪東。朝陽照瀑水，樓閣虹霓中。    <br />    騁望羨遊雲，振衣若秋蓬。舊房閉松月，遠思吟江風。    <br />    古寺歷頭陀，奇峰扳祝融。南登小桂嶺，卻望歸塞鴻。    <br />    衣    <a target=\"_blank\" href=\"http://140.111.1.40/yitic/frc/frc12679.htm\">●</a>貯文章，自言學彫蟲。搶榆念陵厲，覆簣圖穹崇。    <br />    遠郡多暇日，有詩訪禪宮。石門聳峭絕，竹院含空濛。    <br />    幽響滴巖溜，晴芳飄野叢。海雲懸颶母，山果屬狙公。    <br />    忽憶吳興郡，白蘋正蔥蘢。願言挹風采，邈若窺華嵩。    <br />    桂水夏瀾急，火山宵焰紅。三衣濡菌露，一錫飛煙空。    <br />    勿謂翻譯徒，不為文雅雄。古來賞音者，燋爨得孤桐。   </p>   <p>    <b>     <font color=\"#FF6600\">送惟良上人</font>    </b>    <br />    高齋灑寒水，是夕山僧至。玄牝無關鎖，瓊書捨文字。    <br />    燈明香滿室，月午霜凝地。語到不言時，世間人盡睡。   </p>   <p>    <b>     <font color=\"#FF6600\">翠微寺有感</font>    </b>    <br />    吾王昔遊幸，離宮雲際開。朱旗迎夏早，涼軒避暑來。    <br />    湯餅賜都尉，寒冰頒上才。龍髯不可望，玉座生塵埃。   </p>   <p>    <b>     <font color=\"#FF6600\">觀柘枝舞二首</font>    </b>    <br />    胡服何葳蕤，仙仙登綺墀。神飆獵紅蕖，龍燭映金枝。    <br />    垂帶覆纖腰，安鈿當嫵眉。翹袖中繁鼓，傾眸溯華榱。    <br />    燕秦有舊曲，淮南多冶詞。欲見傾城處，君看赴節時。    <br />    山雞臨清鏡，石燕赴遙津。何如上客會，長袖入華裀。    <br />    體輕似無骨，觀者皆聳神。曲盡回身處，層波猶注人。   </p>   <p>    <b>     <font color=\"#FF6600\">連州臘日觀莫徭獵西山</font>    </b>    <br />    海天殺氣薄，蠻軍步伍囂。林紅葉盡變，原黑草初燒。    <br />    圍合繁鉦息，禽興大旆搖。張羅依道口，嗾犬上山腰。    <br />    猜鷹慮奮迅，驚鹿時跼跳。瘴雲四面起，臘雪半空消。    <br />    箭頭餘鵠血，鞍傍見雉翹。日暮還城邑，金笳發麗譙。   </p>   <p>    <b>     <font color=\"#FF6600\">寄陝州姚中丞（時分司東都）</font>    </b>    <br />    八月天氣肅，二陵風雨收。旌旗闕下來，雲日關東秋。    <br />    禹跡想前事，漢台餘故丘。徘徊襟帶地，左右帝王州。    <br />    留滯悲昔老，恩光榮徹侯。相思望棠樹，一寄商聲謳。   </p>   <p>    <b>     <font color=\"#FF6600\">奉酬湖州崔郎中見寄五韻</font>    </b>    <br />    山陽昔相遇，灼灼晨葩鮮。同遊翰墨場，和樂塤篪然。    <br />    一落名宦途，浩如乘風船。行當衰暮日，臥理淮海邊。    <br />    猶期謝病後，共樂桑榆年。   </p>   <p>    <b>     <font color=\"#FF6600\">學阮公體三首</font>    </b>    <br />    少年負志氣，信道不從時。只言繩自直，安知室可欺。    <br />    百勝難慮敵，三折乃良醫。人生不失意，焉能慕知己。    <br />    朔風悲老驥，秋霜動鷙禽。出門有遠道，平野多層陰。    <br />    滅沒馳絕塞，振迅拂華林。不因感衰節，安能激壯心。    <br />    昔賢多使氣，憂國不謀身。目覽千載事，心交上古人。    <br />    侯門有仁義，靈台多苦辛。不學腰如磬，徒使甑生塵。   </p>   <p>    <b>     <font color=\"#FF6600\">秋晚題湖城驛池上亭</font>    </b>    <br />    秋次池上館，林塘照南榮。塵衣紛未解，幽思浩已盈。    <br />    風蓮墜故萼，露菊含晚英。恨為一夕客，愁聽晨雞鳴。   </p>   <p>    <b>     <font color=\"#FF6600\">賈客詞</font>    </b>    <br />    賈客無定遊，所遊唯利並。眩俗雜良苦，乘時取重輕。    <br />    心計析秋毫，搖鉤侔懸衡。錐刀既無棄，轉化日已盈。    <br />    邀福禱波神，施財遊化城。妻約雕金釧，女垂貫珠纓。    <br />    高貲比封君，奇貨通幸卿。趨時鷙鳥思，藏鏹盤龍形。    <br />    大艑浮通川，高樓次旗亭。行止皆有樂，關梁自無征。    <br />    農夫何為者，辛苦事寒耕。   </p>   <p>    <b>     <font color=\"#FF6600\">調瑟詞</font>    </b>    <br />    調瑟在張弦，弦平音自足。朱弦二十五，缺一不成曲。    <br />    美人愛高張，瑤軫再三促。上弦雖獨響，下應不相屬。    <br />    日暮聲未和，寂寥一枯木。卻顧膝上弦，流淚難相續。   </p>   <p>    <b>     <font color=\"#FF6600\">讀張曲江集作</font>    </b>    <br />    聖言貴忠恕，至道重觀身。法在何所恨，色相斯為仁。    <br />    良時難久恃，陰謫豈無因。寂寞韶陽廟，魂歸不見人。   </p>   <p>    <b>     <font color=\"#FF6600\">偶作二首</font>    </b>    <br />    終朝對尊酒，嗜興非嗜甘。終日偶眾人，縱言不縱談。    <br />    世情閑靜見，藥性病多諳。寄謝嵇中散，予無甚不堪。    <br />    萬卷堆床書，學者識其真。萬里長江水，征夫渡要津。    <br />    養生非但藥，悟佛不因人。燕石何須辨，逢時即至珍。   </p>   <p>    <b>     <font color=\"#FF6600\">昏鏡詞</font>    </b>    <br />    昏鏡非美金，漠然喪其晶。陋容多自欺，謂若他鏡明。    <br />    瑕疵既不見，妍態隨意生。一日四五照，自言美傾城。    <br />    飾帶以紋繡，裝匣以瓊瑛。秦宮豈不重，非適乃為輕。   </p>   <p>    <b>     <font color=\"#FF6600\">詠古二首有所寄</font>    </b>    <br />    車音想轔轔，不見綦下塵。可憐平陽第，歌舞嬌青春。    <br />    金屋容色在，文園詞賦新。一朝復得幸，應知失意人。    <br />    寂寥照鏡台，遺基古南陽。真人昔來遊，翠鳳相隨翔。    <br />    目成在桑野，志遂貯椒房。豈無三千女，初心不可忘。   </p>   <p>    <b>     <font color=\"#FF6600\">磨鏡篇</font>    </b>    <br />    流塵翳明鏡，歲久看如漆。門前負局人，為我一磨拂。    <br />    萍開綠池滿，暈盡金波溢。白日照空心，圓光走幽室。    <br />    山神妖氣沮，野魅真形出。卻思未磨時，瓦礫來唐突。   </p>   <p>    <b>     <font color=\"#FF6600\">登司馬錯古城</font>    </b>    <br />    將軍將秦師，西南奠遐服。故壘清江上，蒼煙晦喬木。    <br />    登臨直蕭辰，周覽壯前躅。塹平陳葉滿，墉高秋蔓綠。    <br />    廢井抽寒菜，毀台生魯谷。耕人得古器，宿雨多遺鏃。    <br />    楚塞郁重疊，蠻溪紛詰曲。留此數仞基，幾人傷遠目。   </p>   <p>    <b>     <font color=\"#FF6600\">謁柱山會禪師</font>    </b>    <br />    我本山東人，平生多感慨。弱冠遊咸京，上書金馬外。    <br />    結交當世賢，馳聲溢四塞。勉修貴及早，狃捷不知退。    <br />    錙銖揚芬馨，尋尺招瑕纇。淹留郢南都，摧頹羽翰碎。    <br />    安能咎往事，且欲去沉痗。吾師得真如，寄在人寰內。    <br />    哀我墮名網，有如翾飛輩。曈曈揭智燭，照使出昏昧。    <br />    靜見玄關啟，歆然初心會。夙尚一何微，今得信可大。    <br />    覺路明證入，便門通懺悔。悟理言自忘，處屯道猶泰。    <br />    色身豈吾寶，慧性非形礙。思此靈山期，未卜何年載。   </p>   <p>    <b>     <font color=\"#FF6600\">臥病聞常山旋師策勳宥過王澤大洽因寄李六侍郎</font>    </b>    <br />    寂寂重寂寂，病夫臥秋齋。夜蛩思幽壁，槁葉鳴空階。    <br />    南國異氣候，火旻尚昏霾。瘴煙跕飛羽，沴氣傷百骸。    <br />    昨聞凱歌旋，飲至酒如淮。無戰陋丹水，垂仁輕槁街。    <br />    清廟既策勳，圓丘俟燔柴。車書一以混，幽遠靡不懷。    <br />    逐客憔悴久，故鄉雲雨乖。禽魚各有化，予欲問齊諧。   </p>   <p>    <b>     <font color=\"#FF6600\">善卷壇下作（在柱山上）</font>    </b>    <br />    先生見堯心，相與去九有。斯民既已治，我得安林藪。    <br />    道為自然貴，名是無窮壽。瑤壇在此山，識者常回首。   </p>   <p>    <b>     <font color=\"#FF6600\">武陵觀火詩</font>    </b>    <br />    楚鄉祝融分，炎火常為虞。是時直突煙，發自晨炊徒。    <br />    盲風扇其威，白晝曛陽烏。操綆不暇汲，循牆還避逾。    <br />    怒如列缺光，迅與芬輪俱。聯延掩四遠，赫奕成洪爐。    <br />    洶疑雲濤翻，颯若鬼神趨。當前迎焮赩，是物同膏腴。    <br />    金烏入梵天，赤龍遊玄都。騰煙透窗戶，飛焰生欒櫨。    <br />    火山摧半空，星雨灑中衢。瑤壇被髹漆，寶樹攢珊瑚。    <br />    光縣與琴焦，旗亭無酒濡。市人委百貨，邑令遺雙鳧。    <br />    餘勢下隈隩，長熛烘舳艫。吹焚照水府，炙浪愁天吳。    <br />    災罷雲日晚，心驚視聽殊。高灰辨廩庾，黑土連闉闍。    <br />    眾燼合星羅，遊氛鑠人膚。厚地藏宿熱，遙林呈驟枯。    <br />    火德資生人，庸可一日無。御之失其道，敲石彌天隅。    <br />    晉庫走龍劍，吳宮傷燕雛。五行有沴氣，先哲垂訏謨。    <br />    宋鄭同日起，時當賢大夫。無苛自可樂，弭患非所圖。    <br />    賢守恤人瘼，臨煙駐驪駒。弔場色慘忸，顏失詞劬愉。    <br />    下令蠲里布，指期輕市租。閈垣適未立，苫蓋自相娛。    <br />    山木行剪伐，江泥宜墐途。邑臣不必曾，何用征越巫。   </p>   <p>    <b>     <font color=\"#FF6600\">崔元受少府自貶所還，遺山薑花，以詩答之</font>    </b>    <br />    故人博羅尉，遺我山薑花。采從碧海上，來自謫仙家。    <br />    雲濤潤孤根，陰火照晨葩。靜搖扶桑日，艷對瀛洲霞。    <br />    世人愛芳辛，搴擷忘幽遐。傳名入帝里，飛驛辭天涯。    <br />    王濟本尚味，石崇方斗奢。雕盤多不識，綺席乃增華。    <br />    驛馬損筋骨，貴人滋齒牙。顧予藜藿士，持此重咨嗟。   </p>   <p>    <b>     <font color=\"#FF6600\">途中早發</font>    </b>    <br />    馬踏塵上霜，月明江頭路。行人朝氣銳，宿鳥相辭去。    <br />    流水隔遠村，縵山多紅樹。悠悠關塞內，往來無閒步。   </p>   <p>    <b>     <font color=\"#FF6600\">和董庶中古散調詞贈尹果毅</font>    </b>    <br />    昔聽東武吟，壯年心已悲。如何今濩落，聞君辛苦辭。    <br />    言有窮巷士，弱齡頗尚奇。讀得玄女符，生當事邊時。    <br />    借名遊俠窟，結客幽并兒。往來長楸間，能帶雙鞬馳。    <br />    崩騰天寶末，塵暗燕南垂。爟火入咸陽，詔征神武師。    <br />    是時占軍幕，插羽揚金羈。萬夫列轅門，觀射中戟支。    <br />    誓當雪國讎，親愛從此辭。中宵倚長劍，起視蚩尤旗。    <br />    介馬晨蕭蕭，陣雲竟天涯。陰風獵白草，旗槊光參差。    <br />    勇氣貫中腸，視身忽如遺。生擒白馬將，虜騎不敢追。    <br />    貴臣上戰功，名姓隨意移。終歲肌骨苦，他人印纍纍。    <br />    謁者既清宮，諸侯各罷戲。上將賜甲第，門戟不可窺。    <br />    眥血下沾襟，天高問無期。卻尋故鄉路，孤影空相隨。    <br />    行逢里中舊，撲樕昔所嗤。一言合侯王，腰佩黃金龜。    <br />    問我何自苦，可憐真數奇。遲回顧徒御，得色懸雙眉。    <br />    翻然悟世途，撫己昧所宜。田園已蕪沒，流浪江海湄。    <br />    鷙禽毛翮摧，不見翔雲姿。衰容蔽逸氣，孑孓無人知。    <br />    寂寞草玄徒，長吟下書帷。為君發哀韻，若扣瑤林枝。    <br />    有客識其真，潺湲涕交頤。飲爾一杯酒，陶然足自怡。   </p>   <p>    <b>     <font color=\"#FF6600\">望衡山</font>    </b>    <br />    東南倚蓋卑，維岳資柱石。前當祝融居，上拂朱鳥翮。    <br />    青冥結精氣，磅礡宣地脈。還聞膚寸陰，能致彌天澤。   </p>   <p>    <b>     <font color=\"#FF6600\">遊桃源一百韻</font>    </b>    <br />    沅江清悠悠，連山郁岑寂。回流抱絕巘，皎鏡含虛碧。    <br />    昏旦遞明媚，煙嵐分委積。香蔓垂綠潭，暴龍照孤磧。    <br />    淵明著前志，子驥思遠蹠。寂寂無何鄉，密爾天地隔。    <br />    金行太元歲，漁者偶探賾。尋花得幽蹤，窺洞穿暗隙。    <br />    依微聞雞犬，豁達值阡陌。居人互將迎，笑語如平昔。    <br />    廣樂雖交奏，海禽心不懌。揮手一來歸，故溪無處覓。    <br />    綿綿五百載，市朝幾遷革。有路在壺中，無人知地脈。    <br />    皇家感至道，聖祚自天錫。金闕傳本枝，玉函留寶曆。    <br />    禁山開秘宇，復戶潔靈宅。蕊檢香氛氳，醮壇煙冪冪。    <br />    我來塵外躅，瑩若朝星析。崖轉對翠屏，水窮留畫鷁。    <br />    三休俯喬木，千級扳峭壁。旭日聞撞鐘，彩雲迎躡屐。    <br />    遂登最高頂，縱目還楚澤。平湖見草青，遠岸連霞赤。    <br />    幽尋如夢想，綿思屬空闃。夤緣且忘疲，耽玩近成癖。    <br />    清猿伺曉發，瑤草凌寒坼。祥禽舞蔥蘢，珠樹搖玓瓅。    <br />    羽人顧我笑，勸我稅歸軛。霓裳何飄颻，童顏潔白皙。    <br />    重巖是藩屏，馴鹿受羈靮。樓居彌清霄，蘿蔦成翠帟。    <br />    仙翁遺竹杖，王母留桃核。奼女飛丹砂，青童護金液。    <br />    寶氣浮鼎耳，神光生劍脊。虛無天樂來，僁窣鬼兵役。    <br />    丹丘肅朝禮，玉札工紬繹。枕中淮南方，床下阜鄉舄。    <br />    明燈坐遙夜，幽籟聽淅瀝。因話近世仙，聳然心神惕。    <br />    乃言瞿氏子，骨狀非凡格。往事黃先生，群兒多侮劇。    <br />    謷然不屑意，元氣貯肝膈。往往遊不歸，洞中觀博弈。    <br />    言高未易信，猶復加訶責。一旦前致辭，自雲仙期迫。    <br />    言師有道骨，前事常被謫。如今三山上，名字在真籍。    <br />    悠然謝主人，後歲當來覿。言畢依庭樹，如煙去無跡。    <br />    觀者皆失次，驚追紛絡繹。日暮山徑窮，松風自蕭槭。    <br />    適逢修蛇見，瞋目光激射。如嚴三清居，不使恣搜索。    <br />    唯餘步綱勢，八趾在沙礫。至今東北隅，表以壇上石。    <br />    列仙徒有名，世人非目擊。如何庭廡際，白日振飛翮。    <br />    洞天豈幽遠，得道如咫尺。一氣無死生，三光自遷易。    <br />    因思人間世，前路何狹窄。瞥然此生中，善祝期滿百。    <br />    大方播群類，秀氣肖翕闢。性靜本同和，物牽成阻厄。    <br />    是非斗方寸，葷血昏精魄。遂令多夭傷，猶喜見斑白。    <br />    喧喧車馬馳，苒苒桑榆夕。共安緹繡榮，不悟泥途適。    <br />    紛吾本孤賤，世葉在逢掖。九流宗指歸，百氏旁捃摭。    <br />    公卿偶慰薦，鄉曲繆推擇。居安白社貧，志傲玄纁辟。    <br />    功名希自取，簪組俟揚歷。書府蚤懷鉛，射宮曾發的。    <br />    起草香生帳，坐曹烏集柏。賜燕聆簫韶，侍祠閱琮璧。    <br />    嘗聞履忠信，可以行蠻貊。自述希古心，忘恃干時畫。    <br />    巧言忽成錦，苦志徒食蘗。平地生峰巒，深心有矛戟。    <br />    層波一震盪，弱植忽淪溺。北渚弔靈均，長岑思亭伯。    <br />    禍來昧幾兆，事去空歎息。塵累與時深，流年隨漏滴。    <br />    才能疑木雁，報施迷夷跖。楚奏縶鐘儀，商歌勞甯戚。    <br />    稟生非懸解，對鏡方感激。自從嬰網羅，每事問龜策。    <br />    王正降雷雨，環玦賜遷斥。倘伏夷平人，誓將依羽客。    <br />    買山構精舍，領徒開講席。冀無身外憂，自有閒中益。    <br />    道芽期日就，塵慮乃冰釋。且欲遺姓名，安能慕竹帛。    <br />    長生尚學致，一溉豈虛擲。芝朮資餱糧，煙霞拂巾幘。    <br />    黃石履看墮，洪崖肩可拍。聊復嗟蜉蝣，何煩哀虺蜴。    <br />    青囊既深味，瓊葩亦屢摘。縱無西山資，猶免長慼慼。   </p>   <p>    <b>     <font color=\"#FF6600\">客有為余話登天壇遇雨之狀，因以賦之</font>    </b>    <br />    清晨登天壇，半路逢陰晦。疾行穿雨過，卻立視雲背。    <br />    白日照其上，風雷走於內。滉漾雪海翻，槎牙玉山碎。    <br />    蛟龍露鬐鬣，神鬼含變態。萬狀互生滅，百音以繁會。    <br />    俯觀群動靜，始覺天宇大。山頂自晶明，人間已滂沛。    <br />    豁然重昏斂，渙若春冰潰。反照入松門，瀑流飛縞帶。    <br />    遙光泛物色，餘韻吟天籟。洞府撞仙鐘，村墟起夕靄。    <br />    卻見山下侶，已如迷世代。問我何處來，我來雲雨外。   </p>   <p>    <b>     <font color=\"#FF6600\">秋江早發</font>    </b>    <br />    輕陰迎曉日，霞霽秋江明。草樹含遠思，襟杯有餘清。    <br />    凝睇萬象起，朗吟孤憤平。渚鴻未矯翼，而我已遐征。    <br />    因思市朝人，方聽晨雞鳴。昏昏戀衾枕，安見元氣英。    <br />    納爽耳目變，玩奇筋骨輕。滄洲有奇趣，浩然吾將行。   </p>   <p>    <b>     <font color=\"#FF6600\">有僧言羅浮事，因為詩以寫之</font>    </b>    <br />    君言羅浮上，容易見九垠。漸高元氣壯，洶湧來翼身。    <br />    夜宿最高峰，瞻望浩無鄰。海黑天宇曠，星辰來逼人。    <br />    是時當朏魄，陰物恣騰振。日光吐鯨背，劍影開龍鱗。    <br />    倏若萬馬馳，旌旗聳奫淪。又如廣樂奏，金石含悲辛。    <br />    疑其有巨靈，怪物盡來賓。陰陽迭用事，乃俾夜作晨。    <br />    咿喔天雞鳴，扶桑色昕昕。赤波千萬里，湧出黃金輪。    <br />    下視生物息，霏如隙中塵。醯雞仰甕口，亦謂雲漢津。    <br />    世人信耳目，方寸度大鈞。安知視聽外，怪愕不可陳。    <br />    悠悠想大方，此乃杯水濱。知小天地大，安能識其真。   </p>   <p>    <b>     <font color=\"#FF6600\">裴祭酒尚書見示春歸城南青松塢別墅…高侍郎之什命同作</font>    </b>    <br />    早宦閱人事，晚懷生道機。時從學省出，獨望郊園歸。    <br />    野彴度春水，山花映巖扉。石頭解金章，林下步綠薇。    <br />    青松郁成塢，修竹盈尺圍。吟風起天籟，蔽日無炎威。    <br />    危徑盤羊腸，連甍聳翬飛。幽谷響樵斧，澄潭環釣磯。    <br />    因高見帝城，冠蓋揚光輝。白雲難持寄，清韻投所希。    <br />    二公如長離，比翼翔太微。含情謝林壑，酬贈駢珠璣。    <br />    顧予久郎潛，愁寂對芳菲。一聞丘中趣，再撫黃金徽。   </p>   <p>    <b>     <font color=\"#FF6600\">和河南裴尹侍郎宿齋天平寺詣九龍祠祈雨二十韻</font>    </b>    <br />    有事九龍廟，潔齋梵王祠。玉簫何時絕，碧樹空涼颸。    <br />    吏散埃壒息，月高庭宇宜。重城肅穆閉，澗水潺湲時。    <br />    人稀夜復閒，慮靜境亦隨。緬懷斷鰲足，凝想乘鸞姿。    <br />    朱明盛農節，膏澤方愆期。瞻言五靈瑞，能救百谷萎。    <br />    咿喔晨雞鳴，欄杆斗柄垂。修容謁神像，注意陳正詞。    <br />    驚飆起泓泉，若調雷雨師。黑煙聳鱗甲，灑液如棼絲。    <br />    豐隆震天衢，列缺揮火旗。炎空忽淒緊，高溜懸綆縻。    <br />    生物已滂沛，濕雲稍離披。丹霞啟南陸，白水含東菑。    <br />    熙熙飛走適，藹藹草樹滋。浮光動宮觀，遠思盈川坻。    <br />    吳公敏於政，謝守工為詩。商山有病客，言賀舒龐眉。   </p>   <p>    <b>     <font color=\"#FF6600\">冬夜宴河中李相公中堂命箏歌送酒</font>    </b>    <br />    朗朗鶤雞弦，華堂夜多思。簾外雪已深，座中人半醉。    <br />    翠蛾發清響，曲盡有餘意。酌我莫憂狂，老來無逸氣。   </p>   <p>    <b>     <font color=\"#FF6600\">重至衡陽傷柳儀曹</font>    </b>    <br />    憶昨與故人，湘江岸頭別。我馬映林嘶，君帆轉山滅。    <br />    馬嘶循古道，帆滅如流電。千里江蘺春，故人今不見。   </p>   <p>    <b>     <font color=\"#FF6600\">謫居悼往二首</font>    </b>    <br />    邑邑何邑邑，長沙地卑濕。樓上見春多，花前恨風急。    <br />    猿愁腸斷叫，鶴病翹趾立。牛衣獨自眠，誰哀仲卿泣。    <br />    鬱鬱何鬱鬱，長安遠如日。終日念鄉關，燕來鴻復還。    <br />    潘岳歲寒思，屈平憔悴顏。慇勤望歸路，無雨即登山。   </p>   <p>    <b>     <font color=\"#FF6600\">有獺吟</font>    </b>    <br />    有獺得嘉魚，自謂天見憐。先祭不敢食，捧鱗望青玄。    <br />    人立寒沙上，心專眼悁悁。漁翁以為妖，舉塊投其咽。    <br />    呼兒貫魚歸，與獺同烹煎。關關黃金鶚，大翅搖江煙。    <br />    下見盈尋魚，投身擘洪連。攫拏隱鱗去，哺雛林岳巔。    <br />    鴟烏欲伺隙，遙噪莫敢前。長居青雲路，彈射無由緣。    <br />    何地無江湖，何水無鮪鱣。天意不宰割，菲祭徒虔虔。    <br />    空餘知禮重，載在淹中篇。   </p>   <p>    <b>     <font color=\"#FF6600\">白太守行</font>    </b>    <br />    聞有白太守，拋官歸舊谿。蘇州十萬戶，盡作嬰兒啼。    <br />    太守駐行舟，閶門草萋萋。揮袂謝啼者，依然兩眉低。    <br />    朱戶非不崇，我心如重狴。華池非不清，意在寥廓棲。    <br />    誇者竊所怪，賢者默思齊。我為太守行，題在隱起珪。   </p>   <p>    <b>     <font color=\"#FF6600\">樂天寄洛下新詩，兼喜微之欲到，因以抒懷也</font>    </b>    <br />    松間風未起，萬葉不自吟。池上月未來，清輝同夕陰。    <br />    宮徵不獨運，塤篪自相尋。一從別樂天，詩思日已沉。    <br />    吟君洛中作，精絕百煉金。乃知孤鶴情，月露為知音。    <br />    微之從東來，威鳳鳴歸林。羨君先相見，一豁平生心。   </p>   <p>    <b>     <font color=\"#FF6600\">月夜憶樂天兼寄微之（一作月夜寄微之，憶樂天）</font>    </b>    <br />    今宵帝城月，一望雪相似。遙想洛陽城，清光正如此。    <br />    知君當此夕，亦望鏡湖水。展轉相憶心，月明千萬里。   </p>   <p>    <b>     <font color=\"#FF6600\">早夏郡中書事</font>    </b>    <br />    水禽渡殘月，飛雨灑高城。華堂對嘉樹，簾廡含曉清。    <br />    拂鏡整危冠，振衣步前楹。將吏儼成列，簿書紛來縈。    <br />    言下辨曲直，筆端破交爭。虛懷詢病苦，懷律操剽輕。    <br />    閽吏告無事，歸來解簪纓。高簾覆朱閣，忽爾聞調笙。   </p>   <p>    <b>     <font color=\"#FF6600\">酬樂天七月一日夜即事見寄</font>    </b>    <br />    夜樹風韻清，天河雲彩輕。故苑多露草，隔城聞鶴鳴。    <br />    搖落從此始，別離含遠情。聞君當是夕，倚瑟吟商聲。    <br />    外物豈不足，中懷向誰傾。秋來念歸去，同聽嵩陽笙。   </p>   <p>    <b>     <font color=\"#FF6600\">令狐相公見示贈竹二十韻仍命繼和</font>    </b>    <br />    高人必愛竹，寄興良有以。峻節可臨戎，虛心宜待士。    <br />    眾芳信妍媚，威鳳難棲止。遂於鼙鼓間，移植東南美。    <br />    封以梁國土，澆之浚泉水。得地色不移，凌空勢方起。    <br />    新青排故葉，餘紛籠疏理。猶復隔牆藩，何因出塵滓。    <br />    茲辰去前蔽，永日勞瞪視。槭槭林已成，熒熒玉相似。    <br />    規摹起心匠，洗滌在頤指。曲直既瞭然，孤高何卓爾。    <br />    垂梢覆內屏，迸筍侵前戺。妓席拂雲鬢，賓階蔭珠履。    <br />    抱琴恣閒玩，執卷堪斜倚。露下懸明璫，風來韻清徵。    <br />    堅貞貫四候，標格殊百卉。歲晚當自知，繁華豈云比。    <br />    古詩無贈竹，高唱從此始。一聽清瑤音，崢然長在耳。   </p>   <p>    <b>     <font color=\"#FF6600\">和令狐相公晚泛漢江書懷寄洋州崔侍郎閬州高舍人二曹長</font>    </b>    <br />    雨過遠山出，江澄暮霞生。因浮濟川舟，遂作適野行。    <br />    郊樹映緹騎，水禽避紅旌。田夫捐畚鍤，織婦窺柴荊。    <br />    古岸夏花發，遙林晚蟬清。沿洄方玩境，鼓角已登城。    <br />    部內有良牧，望中寄深情。臨觴念佳期，泛瑟動離聲。    <br />    寂寞一病士，夙昔接群英。多謝謫仙侶，幾時還玉京。   </p>   <p>    <b>     <font color=\"#FF6600\">和樂天洛城春齊梁體八韻</font>    </b>    <br />    帝城宜春入，遊人喜意長。草生季倫谷，花出莫愁坊。    <br />    斷雲發山色，輕風漾水光。樓前戲馬地，樹下鬥雞場。    <br />    白頭自為侶，綠酒亦滿觴。潘園觀種植，謝墅閱池塘。    <br />    至閒似隱逸，過老不悲傷。相問焉功德，銀黃遊故鄉。   </p>   <p>    <b>     <font color=\"#FF6600\">洛中早春贈樂天</font>    </b>    <br />    漠漠復靄靄，半晴將半陰。春來自何處，無跡日以深。    <br />    韶嫩冰後木，輕盈煙際林。籐生欲有託，柳弱不自任。    <br />    花意已含蓄，鳥言尚沉吟。期君當此時，與我恣追尋。    <br />    翻愁爛熳後，春暮卻傷心。   </p>   <p>    <b>     <font color=\"#FF6600\">和樂天宴李周美中丞宅池上賞櫻桃花</font>    </b>    <br />    櫻桃千萬枝，照耀如雪天。王孫宴其下，隔水疑神仙。    <br />    宿露發清香，初陽動暄妍。妖姬滿髻插，酒客折枝傳。    <br />    同此賞芳月，幾人有華筵。杯行勿遽辭，好醉逸三年。   </p>   <p>    <b>     <font color=\"#FF6600\">酬樂天聞新蟬見贈</font>    </b>    <br />    碧樹鳴蟬後，煙雲改容光。瑟然引秋氣，芳草日夜黃。    <br />    夾道喧古槐，臨池思垂楊。離人下憶淚，志士激剛腸。    <br />    昔聞阻山川，今聽同匡床。人情便所遇，音韻豈殊常。    <br />    因之比笙竽，送我遊醉鄉。   </p>   <p>    <b>     <font color=\"#FF6600\">和樂天秋涼閒臥</font>    </b>    <br />    暑退人體輕，雨餘天色改。荷珠貫索斷，竹粉殘妝在。    <br />    高僧掃室請，逸客登樓待。槐柳漸蕭疏，閒門少光彩。   </p>   <p>    <b>     <font color=\"#FF6600\">酬樂天詠老見示</font>    </b>    <br />    人誰不願老，老去有誰憐。身瘦帶頻減，髮稀冠自偏。    <br />    廢書緣惜眼，多炙為隨年。經事還諳事，閱人如閱川。    <br />    細思皆幸矣，下此便翛然。莫道桑榆晚，微霞尚滿天。   </p>   <p>    <b>     <font color=\"#FF6600\">歲夜詠懷</font>    </b>    <br />    彌年不得意，新歲又如何。念昔同遊者，而今有幾多。    <br />    以閒為自在，將壽補蹉跎。春色無情故，幽居亦見過。   </p>   <p>    <b>     <font color=\"#FF6600\">酬牛相公獨飲偶醉寓言見示</font>    </b>    <br />    宮漏夜丁丁，千門閉霜月。華堂列紅燭，絲管靜中發。    <br />    歌眉低有思，舞體輕無骨。主人啟酡顏，酣暢浹肌髮。    <br />    猶思城外客，阡陌不可越。春意日夕深，此歡無斷絕。   </p>   <p>    <b>     <font color=\"#FF6600\">萋兮吟</font>    </b>    <br />    天涯浮雲生，爭蔽日月光。窮巷秋風起，先摧蘭蕙芳。    <br />    萬貨列旗亭，恣心註明璫。名高毀所集，言巧智難防。    <br />    勿謂行大道，斯須成太行。莫吟萋兮什，徒使君子傷。   </p>   <p>    <b>     <font color=\"#FF6600\">韓十八侍御見示岳陽樓別竇司直詩…自述故足成六十二韻</font>    </b>    <br />    楚望何蒼然，曾瀾七百里。孤城寄遠目，一寫無窮已。    <br />    蕩漾浮天蓋，四環宣地理。積漲在三秋，混成非一水。    <br />    冬遊見清淺，春望多洲沚。雲錦遠沙明，風煙青草靡。    <br />    火星忽南見，月硤方東迤。雪波西山來，隱若長城起。    <br />    獨專朝宗路，駛悍不可止。支川讓其威，蓄縮至南委。    <br />    熊武走蠻落，瀟湘來奧鄙。炎蒸動泉源，積潦搜山趾。    <br />    歸往無旦夕，包含通遠邇。行當白露時，眇視秋光裡。    <br />    曙色未昭晰，露華遙斐舋。浩爾神骨清，如觀混元始。    <br />    北風忽震盪，驚浪迷津涘。怒激鼓鏗訇，蹙成山巋硊。    <br />    鶤鵬疑變化，罔象何恢詭。噓吸寫樓台，騰驤露鬐尾。    <br />    景移群動息，波靜繁音弭。明月出中央，青天絕纖滓。    <br />    素光淡無際，綠靜平如砥。空影渡鵷鴻，秋聲思蘆葦。    <br />    鮫人弄機杼，貝闕駢紅紫。珠蛤吐玲瓏，文鰩翔旖旎。    <br />    水鄉吳蜀限，地勢東南庳。翼軫粲垂精，衡巫屹環峙。    <br />    名雄七澤藪，國辨三苗氏。唐羿斷修蛇，荊王憚青兕。    <br />    秦狩跡猶在，虞巡路從此。軒後奏宮商，騷人詠蘭芷。    <br />    茅嶺潛相應，橘洲傍可指。郭璞驗幽經，羅含著前紀。    <br />    觀津戚里族，按道侯家子。聯袂登高樓，臨軒笑相視。    <br />    假守亦高臥，墨曹正垂耳。契闊話涼溫，壺觴慰遷徙。    <br />    地偏山水秀，客重杯盤侈。紅袖花欲然，銀燈晝相似。    <br />    興酣更抵掌，樂極同啟齒。筆鋒不能休，藻思一何綺。    <br />    伊余負微尚，夙昔慚知己。出入金馬門，交結青雲士。    <br />    襲芳踐蘭室，學古遊槐市。策慕宋前軍，文師漢中壘。    <br />    陋容昧俯仰，孤志無依倚。衛足不如葵，漏川空歎蟻。    <br />    幸逢萬物泰，獨處窮途否。鍛翮重疊傷，兢魂再三褫。    <br />    蘧瑗亦屢化，左丘猶有恥。桃源訪仙宮，薜服祠山鬼。    <br />    故人南台舊，一別如弦矢。今朝會荊巒，斗酒相宴喜。    <br />    為余出新什，笑抃隨伸紙。曄若觀五色，歡然臻四美。    <br />    委曲風濤事，分明窮達旨。洪韻發華鐘，淒音激清徵。    <br />    羊濬要共和，江淹多雜擬。徒欲仰高山，焉能追逸軌。    <br />    湘洲路四達，巴陵城百雉。何必顏光祿，留詩張內史。   </p>   <p>    <b>     <font color=\"#FF6600\">和郴州楊侍郎玩郡齋紫薇花十四韻</font>    </b>    <br />    幾年丹霄上，出入金華省。暫別萬年枝，看花桂陽嶺。    <br />    南方足奇樹，公府成佳境。綠陰交廣除，明艷透蕭屏。    <br />    雨餘人吏散，燕語簾櫳靜。懿此含曉芳，翛然忘簿領。    <br />    紫茸垂組縷，金縷攢鋒穎。露溽暗傳香，風輕徐就影。    <br />    苒弱多意思，從容占光景。得地在侯家，移根近仙井。    <br />    開尊好凝睇，倚瑟仍回頸。遊蜂駐彩冠，舞鶴迷煙頂。    <br />    興生紅藥後，愛與甘棠並。不學夭桃姿，浮榮在俄頃。   </p>   <p>    <b>     <font color=\"#FF6600\">春日寄楊八唐州二首</font>    </b>    <br />    淮西春草長，淮水逶迤光。燕入新村落，人耕舊戰場。    <br />    可憐行春守，立馬看斜桑。   </p>   <p>漠漠淮上春，莠苗生故壘。梨花方城路，荻筍蕭陂水。    <br />    高齋有謫仙，坐嘯清風起。   </p>   <p>    <b>     <font color=\"#FF6600\">酬馮十七舍人宿衛贈別五韻</font>    </b>    <br />    少年為別日，隋宮楊柳陰。白首相逢處，巴江煙浪深。    <br />    使星上三蜀，春雨沾衣襟。王程促速意，夜語慇勤心。    <br />    卻歸天上去，遺我雲間音。   </p>   <p>    <b>     <font color=\"#FF6600\">酬湖州崔郎中見寄</font>    </b>    <br />    風箏吟秋空，不肖指爪聲。高人靈府間，律呂伴咸英。    <br />    昔年與兄遊，文似馬長卿。今來寄新詩，乃類陶淵明。    <br />    磨礱老益智，吟詠閒彌精。豈非山水鄉，蕩漾神機清。    <br />    渚煙蕙蘭動，溪雨虹蜺生。馮君虛上捨，待余乘興行。   </p>   <p>    <b>     <font color=\"#FF6600\">秋日書懷寄河南王尹</font>    </b>    <br />    公府想無事，西池秋水清。去年為狎客，永日奉高情。    <br />    況有台上月，如聞雲外笙。不知桑落酒，今歲與誰傾。   </p>   <p>    <b>     <font color=\"#FF6600\">酬留守牛相公宮城早秋寓言見寄</font>    </b>    <br />    曉月映宮樹，秋光起天津。涼風稍動葉，宿露未生塵。    <br />    星氣尚芳麗，曠望感心神。揮毫成逸韻，開閤遲來賓。    <br />    擺去將相印，漸為逍遙身。如招後房宴，卻要白頭人。   </p>   <p>    <b>     <font color=\"#FF6600\">海陽十詠。吏隱亭</font>    </b>    <br />    結構得奇勢，朱門交碧潯。外來始一望，寫盡平生心。    <br />    日軒漾波影，月砌鏤松陰。幾度欲歸去，回眸情更深。   </p>   <p>    <b>     <font color=\"#FF6600\">海陽十詠。切雲亭</font>    </b>    <br />    迥破林煙出，俯窺石潭空。波搖杏梁日，松韻碧窗風。    <br />    隔水生別島，帶橋如斷虹。九疑南面事，盡入寸眸中。   </p>   <p>    <b>     <font color=\"#FF6600\">海陽十詠。雲英潭</font>    </b>    <br />    芳幄覆雲屏，石奩開碧鏡。支流日飛灑，深處自疑瑩。    <br />    潛去不見跡，清音常滿聽。有時病朝酲，來此心神醒。   </p>   <p>    <b>     <font color=\"#FF6600\">海陽十詠。玄覽亭</font>    </b>    <br />    瀟灑青林際，夤緣碧潭隈。淙流冒石下，輕波觸砌回。    <br />    香風逼人度，幽花覆水開。故令無四壁，晴夜月光來。   </p>   <p>    <b>     <font color=\"#FF6600\">海陽十詠。裴溪（時御史已遇新恩）</font>    </b>    <br />    楚客憶關中，疏溪想汾水。縈紆非一曲，意態如千里。    <br />    倒影羅文動，微波笑顏起。君今賜環歸，何人承玉趾。   </p>   <p>    <b>     <font color=\"#FF6600\">海陽十詠。飛練瀑</font>    </b>    <br />    晶晶擲巖端，潔光如可把。瓊枝曲不折，雲片晴猶下。    <br />    石堅激清響，葉動承餘灑。前時明月中，見是銀河瀉。   </p>   <p>    <b>     <font color=\"#FF6600\">海陽十詠。蒙池</font>    </b>    <br />    瀠渟幽壁下，深淨如無力。風起不成文，月來同一色。    <br />    地靈草木瘦，人遠煙霞逼。往往疑列仙，圍棋在巖側。   </p>   <p>    <b>     <font color=\"#FF6600\">海陽十詠。棼絲瀑</font>    </b>    <br />    飛流透嵌隙，噴灑如絲棼。含暈迎初旭，翻光破夕曛。    <br />    餘波繞石去，碎響隔溪聞。卻望瓊沙際，逶迤見脈分。   </p>   <p>    <b>     <font color=\"#FF6600\">海陽十詠。雙溪</font>    </b>    <br />    流水繞雙島，碧溪相並深。浮花擁曲處，遠影落中心。    <br />    閒鷺久獨立，曝龜驚復沉。蘋風有時起，滿谷簫韶音。   </p>   <p>    <b>     <font color=\"#FF6600\">海陽十詠。月窟</font>    </b>    <br />    濺濺漱幽石，注入團圓處。有如常滿杯，承彼清夜露。    <br />    巖曲月斜照，林寒春晚煦。遊人不敢觸，恐有蛟龍護。   </p>   <p>    <b>     <font color=\"#FF6600\">武夫詞</font>    </b>    <br />    武夫何洸洸，衣紫襲絳裳。借問胡為爾，列校在鷹揚。    <br />    依倚將軍勢，交結少年場。探丸害公吏，抽刃妒名倡。    <br />    家產既不事，顧盼自生光。酣歌高樓上，袒裼大道傍。    <br />    昔為編戶人，秉耒甘哺糠。今來從軍樂，躍馬飫膏粱。    <br />    猶思風塵起，無種取侯王。   </p>   <p>    <b>     <font color=\"#FF6600\">虎丘寺路宴</font>    </b>    <br />    青林虎丘寺，林際翠微路。立見山僧來，遙從鳥飛處。    <br />    茲峰淪寶玉，千載惟丘墓。埋劍人空傳，鑿山龍已去。    <br />    捫蘿披翳薈，路轉夕陰遽。虎嘯崖谷寒，猿鳴松杉暮。    <br />    徘徊北樓上，海江窮一顧。日映千里帆，鴉歸萬家樹。    <br />    暫因愜所適，果得捐外慮。庭暗棲還雲，簷香滴甘露。    <br />    久迷空寂理，多為聲華故。永欲投此山，餘生豈能誤。   </p>   <p>    <b>     <font color=\"#FF6600\">缺題</font>    </b>    <br />    故人日已遠，窗下塵滿琴。坐對一樽酒，恨多無力斟。    <br />    幕疏螢色迥，露重月華深。萬境與群籟，此時情豈任。   </p>   <p>    <b>     <font color=\"#FF6600\">晚步揚子遊南塘望沙尾</font>    </b>    <br />    淮海多夏雨，曉來天始晴。蕭條長風至，千里孤雲生。    <br />    卑濕久喧濁，搴開偶虛清。客遊廣陵郡，晚出臨江城。    <br />    郊外綠楊陰，江中沙嶼明。歸帆翳盡日，去棹聞遺聲。    <br />    鄉國殊渺漫，羈心目懸旌。悠然京華意，悵望懷遠程。    <br />    薄暮大山上，翩翩雙鳥征。   </p>   <p>    <b>     <font color=\"#FF6600\">和浙西李大夫晚下北固山喜徑松成陰悵然懷古…和依本韻</font>    </b>    <br />    一辭溫室樹，幾見武昌柳。荀謝年何少，韋平望已久。    <br />    種松夾石道，紆組臨沙阜。目覽帝王州，心存股肱守。    <br />    葉動驚彩翰，波澄見赬首。晉宋齊梁都，千山萬江口。    <br />    煙散隋宮出，濤來海門吼。風俗太伯餘，衣冠永嘉後。    <br />    江長天作限，山固壤無朽。自古稱佳麗，非賢誰奄有。    <br />    八元邦族盛，萬石門風厚。天柱揭東溟，文星照北斗。    <br />    高亭一騁望，舉酒共為壽。因賦詠懷詩，遠寄同心友。    <br />    禁中晨夜直，江左東西偶。將手握兵符，儒腰盤貴綬。    <br />    頒條風有自，立事言無苟。農野聞讓耕，軍人不使酒。    <br />    用材當構廈，知道寧窺牖。誰謂青雲高，鵬飛終背負。   </p>   <p>    <b>     <font color=\"#FF6600\">始至雲安寄兵部韓侍郎中書白舍人二公近曾遠守故有屬焉</font>    </b>    <br />    天外巴子國，山頭白帝城。波清蜀栜盡，雲散楚台傾。    <br />    迅瀨下哮吼，兩岸勢爭衡。陰風鬼神過，暴雨蛟龍生。    <br />    硤斷見孤邑，江流照飛甍。蠻軍擊嚴鼓，笮馬引雙旌。    <br />    望闕遙拜舞，分庭備將迎。銅符一以合，文墨紛來縈。    <br />    暮色四山起，愁猿數處聲。重關群吏散，靜室寒燈明。    <br />    故人青霞意，飛舞集蓬瀛。昔曾在池篽，應知魚鳥情。   </p>   <p>    <b>     <font color=\"#FF6600\">更衣曲</font>    </b>    <br />    博山炯炯吐香霧，紅燭引至更衣處。夜如何其夜漫漫，鄰雞未鳴寒雁度。    <br />    庭前雪壓松桂叢，廊下點點懸紗籠。滿堂醉客爭笑語，嘈囋琵琶青幕中。   </p>   <p>    <b>     <font color=\"#FF6600\">桃源行</font>    </b>    <br />    漁舟何招招，浮在武陵水。拖綸擲餌信流去，誤入桃源行數里。    <br />    清源尋盡花綿綿，踏花覓徑至洞前。洞門蒼黑煙霧生，暗行數步逢虛明。    <br />    俗人毛骨驚仙子，爭來致詞何至此。須臾皆破冰雪顏，笑言委曲問人間。    <br />    因嗟隱身來種玉，不知人世如風燭。筵羞石髓勸客餐，燈爇松脂留客宿。    <br />    雞聲犬聲遙相聞，曉色蔥籠開五雲。漁人振衣起出戶，滿庭無路花紛紛。    <br />    翻然恐失鄉縣處，一息不肯桃源住。桃花滿溪水似鏡，塵心如垢洗不去。    <br />    仙家一出尋無蹤，至今流水山重重。   </p>   <p>    <b>     <font color=\"#FF6600\">洞庭秋月行</font>    </b>    <br />    洞庭秋月生湖心，層波萬頃如熔金。孤輪徐轉光不定，遊氣濛濛隔寒鏡。    <br />    是時白露三秋中，湖平月上天地空。岳陽樓頭暮角絕，蕩漾已過君山東。    <br />    山城蒼蒼夜寂寂，水月逶迤繞城白。蕩槳巴童歌竹枝，連檣估客吹羌笛。    <br />    勢高夜久陰力全，金氣肅肅開星躔。浮雲野馬歸四裔，遙望星斗當中天。    <br />    天雞相呼曙霞出，斂影含光讓朝日。日出喧喧人不閒，夜來清景非人間。   </p>   <p>    <b>     <font color=\"#FF6600\">九華山歌</font>    </b>    <br />    奇峰一見驚魂魄，意想洪爐始開闢。    <br />    疑是九龍夭矯欲攀天，忽逢霹靂一聲化為石。    <br />    不然何至今，悠悠億萬年，氣勢不死如騰屳。    <br />    雲含幽兮月添冷，月凝暉兮江漾影。結根不得要路津，迥秀長在無人境。    <br />    軒皇封禪登雲亭，大禹會計臨東溟。乘樏不來廣樂絕，獨與猿鳥愁青熒。    <br />    君不見敬亭之山黃索漠，兀如斷岸無稜角。    <br />    宣城謝守一首詩，遂使聲名齊五嶽。    <br />    九華山，九華山，自是造化一尤物，焉能籍甚乎人間。   </p>   <p>    <b>     <font color=\"#FF6600\">泰娘歌</font>    </b>    <br />    泰娘家本閶門西，門前綠水環金堤。有時妝成好天氣，走上皋橋折花戲。    <br />    風流太守韋尚書，路傍忽見停隼旟。斗量明珠鳥傳意，紺幰迎入專城居。    <br />    長鬟如雲衣似霧，錦茵羅薦承輕步。舞學驚鴻水榭春，歌傳上客蘭堂暮。    <br />    從郎西入帝城中，貴遊簪組香簾櫳。低鬟緩視抱明月，纖指破撥生胡風。    <br />    繁華一旦有消歇，題劍無光履聲絕。洛陽舊宅生草萊，杜陵蕭蕭松柏哀。    <br />    妝奩蟲網厚如繭，博山爐側傾寒灰。蘄州刺史張公子，白馬新到銅駝里。    <br />    自言買笑擲黃金，月墮雲中從此始。安知鵩鳥座隅飛，寂寞旅魂招不歸。    <br />    秦嘉鏡有前時結，韓壽香銷故篋衣。山城少人江水碧，斷雁哀猿風雨夕。    <br />    朱弦已絕為知音，雲鬢未秋私自惜。舉目風煙非舊時，夢尋歸路多參差。    <br />    如何將此千行淚，更灑湘江斑竹枝。   </p>   <p>    <b>     <font color=\"#FF6600\">龍陽縣歌</font>    </b>    <br />    縣門白日無塵土，百姓縣前挽魚罟。主人引客登大堤，小兒縱觀黃犬怒。    <br />    鷓鴣驚鳴繞籬落，橘柚垂芳照窗戶。沙平草綠見吏稀，寂歷斜陽照縣鼓。   </p>   <p>    <b>     <font color=\"#FF6600\">牆陰歌</font>    </b>    <br />    白日左右浮天潢，朝晡影入東西牆。昔為兒童在陰戲，當時意小覺日長。    <br />    東鄰侯家吹笙簧，隨陰促促移象床。西鄰田舍乏糟糠，就影汲汲舂黃粱。    <br />    因思九州四海外，家家只佔牆陰內。莫言牆陰數尺間，老卻主人如等閒。    <br />    君看眼前光陰促，中心莫學太行山。   </p>   <p>    <b>     <font color=\"#FF6600\">踏潮歌</font>    </b>    <br />    屯門積日無回飆，滄波不歸成踏潮。轟如鞭石矻且搖，亙空欲駕黿鼉橋。    <br />    驚湍蹙縮悍而驕，大陵高岸失岧嶢。四邊無阻音響調，背負元氣掀重霄。    <br />    介鯨得性方逍遙，仰鼻噓吸揚朱翹。海人狂顧迭相招，罽衣髽首聲嘵嘵。    <br />    征南將軍登麗譙，赤旗指麾不敢囂。翌日風回沴氣消，歸濤納納景昭昭。    <br />    烏泥白沙復滿海，海色不動如青瑤。   </p>   <p>    <b>     <font color=\"#FF6600\">白鷺兒</font>    </b>    <br />    白鷺兒，最高格。毛衣新成雪不敵，眾禽喧呼獨凝寂。    <br />    孤眠芊芊草，久立潺潺石。前山正無雲，飛去入遙碧。   </p>   <p>    <b>     <font color=\"#FF6600\">平齊行二首</font>    </b>    <br />    胡塵昔起薊北門，河南地屬平盧軍。貂裘代馬繞東嶽，嶧陽孤桐削為角。    <br />    地形十二虜意驕，恩澤含容歷四朝。魯人皆解帶弓箭，齊人不復聞簫韶。    <br />    今朝天子聖神武，手握玄符平九土。初哀狂童襲故事，文告不來方振怒。    <br />    去秋詔下誅東平，官軍四合猶嬰城。春來群烏噪且驚，氣如壞山墮其庭。    <br />    牙門大將有劉生，夜半射落欃槍星。帳中虜血流滿地，門外三軍舞連臂。    <br />    驛騎函首過黃河，城中無賊天氣和。朝廷侍郎來慰撫，耕夫滿野行人歌。    <br />    泰山沉寇六十年，旅祭不享生愁煙。今逢聖君欲封禪，神使陰兵來助戰。    <br />    妖氣掃盡河水清，日觀杲杲卿雲見。開元皇帝東封時，百神受職爭奔馳。    <br />    千鈞猛虡順流下，洪波涵淡浮熊羆。侍臣燕公秉文筆，玉檢告天無愧詞。    <br />    當今睿孫承聖祖，岳神望幸河宗舞。青門大道屬車塵，共待葳蕤翠華舉。   </p>   <p>    <b>     <font color=\"#FF6600\">送裴處士應制舉詩</font>    </b>    <br />    裴生久在風塵裡，氣勁言高少知己。注書曾學鄭司農，歷國多於孔夫子。    <br />    往年訪我到連州，無窮絕境終日遊。登山雨中試蠟屐，入洞夏裡披貂裘。    <br />    白帝城邊又相遇，斂翼三年不飛去。忽然結束如秋蓬，自稱對策明光宮。    <br />    人言策中說何事，掉頭不答看飛鴻。彤庭翠松迎曉日，鳳銜金榜雲間出。    <br />    中貴腰鞭立傾酒，宰臣委佩觀搖筆。古稱射策如彎弧，一發偶中何時無。    <br />    由來草澤無忌諱，努力滿挽當亨衢。憶得當年識君處，嘉禾驛後聯牆住。    <br />    垂鉤釣得王餘魚，踏芳共登蘇小墓。此事今同夢想間，相看一笑且開顏。    <br />    老大希逢舊鄰里，為君扶病到方山。   </p>   <p>    <b>     <font color=\"#FF6600\">三鄉驛樓伏睹玄宗望女几山詩，小臣斐然有感</font>    </b>    <br />    開元天子萬事足，唯惜當時光景促。三鄉陌上望仙山，歸作霓裳羽衣曲。    <br />    仙心從此在瑤池，三清八景相追隨。天上忽乘白雲去，世間空有秋風詞。   </p>   <p>    <b>     <font color=\"#FF6600\">城西行</font>    </b>    <br />    城西簇簇三叛族，叛者為誰蔡吳蜀。中使提刀出禁來，九衢車馬轟如雷。    <br />    臨刑與酒杯未覆，讎家白官先請肉。守吏能然董卓臍，饑烏來覘桓玄目。    <br />    城西人散泰階平，雨洗血痕春草生。   </p>   <p>    <b>     <font color=\"#FF6600\">武昌老人說笛歌</font>    </b>    <br />    武昌老人七十餘，手把庾令相問書。自言少小學吹笛，早事曹王曾賞激。    <br />    往年鎮戍到蘄州，楚山蕭蕭笛竹秋。當時買材恣搜索，典卻身上烏貂裘。    <br />    古苔蒼蒼封老節，石上孤生飽風雪。商聲五音隨指發，水中龍應行雲絕。    <br />    曾將黃鶴樓上吹，一聲佔盡秋江月。如今老去語尤遲，音韻高低耳不知。    <br />    氣力已微心尚在，時時一曲夢中吹。   </p>   <p>    <b>     <font color=\"#FF6600\">西山蘭若試茶歌</font>    </b>    <br />    山僧後簷茶數叢，春來映竹抽新茸。宛然為客振衣起，自傍芳叢摘鷹觜。    <br />    斯須炒成滿室香，便酌砌下金沙水。驟雨松聲入鼎來，白雲滿碗花徘徊。    <br />    悠揚噴鼻宿酲散，清峭徹骨煩襟開。陽崖陰嶺各殊氣，未若竹下莓苔地。    <br />    炎帝雖嘗未解煎，桐君有籙那知味。新芽連拳半未舒，自摘至煎俄頃餘。    <br />    木蘭沾露香微似，瑤草臨波色不如。僧言靈味宜幽寂，采采翹英為嘉客。    <br />    不辭緘封寄郡齋，磚井銅爐損標格。何況蒙山顧渚春，白泥赤印走風塵。    <br />    欲知花乳清泠味，須是眠雲跂石人。   </p>   <p>    <b>     <font color=\"#FF6600\">聚蚊謠</font>    </b>    <br />    沉沉夏夜蘭堂開，飛蚊伺暗聲如雷。嘈然欻起初駭聽，殷殷若自南山來。    <br />    喧騰鼓舞喜昏黑，昧者不分聽者惑。露花滴瀝月上天，利觜迎人著不得。    <br />    我軀七尺爾如芒，我孤爾眾能我傷。天生有時不可遏，為爾設幄潛匡床。    <br />    清商一來秋日曉，羞爾微形飼丹鳥。   </p>   <p>    <b>     <font color=\"#FF6600\">百舌吟</font>    </b>    <br />    曉星寥落春雲低，初聞百舌間關啼。花樹滿空迷處所，搖動繁英墜紅雨。    <br />    笙簧百囀音韻多，黃鸝吞聲燕無語。東方朝日遲遲升，迎風弄景如自矜。    <br />    數聲不盡又飛去，何許相逢綠楊路。綿蠻宛轉似娛人，一心百舌何紛紛。    <br />    酡顏俠少停歌聽，墜珥妖姬和睡聞。可憐光景何時盡，誰能低迴避鷹隼。    <br />    廷尉張羅自不關，潘郎挾彈無情損。天生羽族爾何微，舌端萬變乘春暉。    <br />    南方朱鳥一朝見，索漠無言蒿下飛。   </p>   <p>    <b>     <font color=\"#FF6600\">飛鳶操</font>    </b>    <br />    鳶飛杳杳青雲裡，鳶鳴蕭蕭風四起。旗尾飄揚勢漸高，箭頭砉劃聲相似。    <br />    長空悠悠霽日懸，六翮不動凝風煙。遊鶤翔雁出其下，慶雲清景相迴旋。    <br />    忽聞饑烏一噪聚，瞥下雲中爭腐鼠。騰音礪吻相喧呼，仰天大嚇疑鵷雛。    <br />    畏人避犬投高處，俯啄無聲猶屢顧。青鳥自愛玉山禾，仙禽徒貴華亭露。    <br />    樸樕危巢向暮時，毰毸飽腹蹲枯枝。遊童挾彈一麾肘，臆碎羽分人不悲。    <br />    天生眾禽各有類，威鳳文章在仁義。鷹隼儀形螻蟻心，雖能戾天何足貴。   </p>   <p>    <b>     <font color=\"#FF6600\">秋螢引</font>    </b>    <br />    漢陵秦苑遙蒼蒼，陳根腐葉秋螢光。夜空寥寂金氣淨，千門九陌飛悠揚。    <br />    紛綸暉映互明滅，金爐星噴鐙花發。露華洗濯清風吹，低昂不定招搖垂。    <br />    高麗罘罳照珠網，斜歷璇題舞羅幌。曝衣樓上拂香裙，承露台前轉仙掌。    <br />    槐市諸生夜讀書，北窗分明辨魯魚。行子東山起征思，中郎騎省悲秋氣。    <br />    銅雀人歸自入簾，長門帳開來照淚。誰言向晦常自明，兒童走步嬌女爭。    <br />    天生有光非自衒，遠近低昂暗中見。撮蚊妖鳥亦夜起，翅如車輪而已矣。   </p>   <p>    <b>     <font color=\"#FF6600\">傷秦姝行</font>    </b>    <br />    長安二月花滿城，插花女兒彈銀箏。南宮仙郎下朝晚，曲頭駐馬聞新聲。    <br />    馬蹄逶遲心蕩漾，高樓已遠猶頻望。此時意重千金輕，鳥傳消息紺輪迎。    <br />    芳筵銀燭一相見，淺笑低鬟初目成。蜀弦錚摐指如玉，皇帝弟子韋家曲。    <br />    青牛文梓赤金簧，玫瑰寶柱秋雁行。斂蛾收袂凝清光，抽弦緩調怨且長。    <br />    八鸞鏘鏘渡銀漢，九雛威鳳鳴朝陽。曲終韻盡意不足，餘思悄絕愁空堂。    <br />    從郎鎮南別城闕，樓船理曲瀟湘月。馮夷蹁躚舞淥波，鮫人出聽停綃梭。    <br />    北池含煙瑤草短。萬松亭下清風滿。秦聲一曲此時聞，嶺泉嗚咽南雲斷。    <br />    來自長陵小市東，蕣華零落瘴江風。侍兒掩泣收銀甲，鸚鵡不言愁玉籠。    <br />    博山爐中香自滅，鏡奩塵暗同心結。從此東山非昔遊，長嗟人與弦俱絕。   </p>   <p>    <b>     <font color=\"#FF6600\">競渡曲</font>    </b>    <br />    沅江五月平堤流，邑人相將浮彩舟。靈均何年歌已矣，哀謠振楫從此起。    <br />    楊桴擊節雷闐闐，亂流齊進聲轟然。蛟龍得雨鬐鬣動，螮蝀飲河形影聯。    <br />    刺史臨流褰翠幃，揭竿命爵分雄雌。先鳴餘勇爭鼓舞，未至銜枚顏色沮。    <br />    百勝本自有前期，一飛由來無定所。風俗如狂重此時，縱觀雲委江之湄。    <br />    彩旂夾岸照蛟室，羅襪凌波呈水嬉。曲終人散空愁暮，招屈亭前水東注。   </p>   <p>    <b>     <font color=\"#FF6600\">翰林白二十二學士見寄詩一百篇，因以答貺</font>    </b>    <br />    吟君遺我百篇詩，使我獨坐形神馳。玉琴清夜人不語，琪樹春朝風正吹。    <br />    郢人斤斫無痕跡，仙人衣裳棄刀尺。世人方內欲相尋，行盡四維無處覓。   </p>   <p>    <b>     <font color=\"#FF6600\">憶春草（春草，樂天舞妓名）</font>    </b>    <br />    憶春草，處處多情洛陽道。金谷園中見日遲，銅駝陌上迎風早。    <br />    河南大君頻出難，只得池塘十步看。府門閉後滿街月，幾處遊人草頭歇。    <br />    館娃宮外姑蘇台，鬱鬱芊芊撥不開。無風自偃君知否，西子裙裾曾拂來。   </p>   <p>    <b>     <font color=\"#FF6600\">樂天寄憶舊遊，因作報白君以答</font>    </b>    <br />    報白君，別來已渡江南春。江南春色何處好，燕子雙飛故官道。    <br />    春城三百七十橋，夾岸朱樓隔柳條。丫頭小兒蕩畫槳，長袂女郎簪翠翹。    <br />    郡齋北軒捲羅幕，碧池逶迤繞畫閣。池邊綠竹桃李花，花下舞筵鋪彩霞。    <br />    吳娃足情言語黠，越客有酒巾冠斜。坐中皆言白太守，不負風光向杯酒。    <br />    酒酣襞箋飛逸韻，至今傳在人人口。報白君，相思空望嵩丘雲。    <br />    其奈錢塘蘇小小，憶君淚點石榴裙。   </p>   <p>    <b>     <font color=\"#FF6600\">兩如何詩謝裴令公贈別二首</font>    </b>    <br />    一言一顧重，重何如。今日陪遊清洛苑，昔年別入承明廬。   </p>   <p>一東一西別，別何如。終期大冶再熔煉，願託扶搖翔碧虛。</p>   <p>    <b>     <font color=\"#FF6600\">唐侍御寄遊道林岳麓二寺詩並沈中丞姚員外所和見征繼作</font>    </b>    <br />    湘西古剎雙蹲蹲，群峰朝拱如駿奔。青松步障深五里，龍宮黯黯神為閽。    <br />    高殿呀然壓蒼巘，俯瞰長江疑欲吞。橘洲泛浮金實動，水郭繚繞朱樓鶱。    <br />    語餘百響入天籟，眾奇引步輕翩翻。泉清石布博棋子，蘿密鳥韻如簧言。    <br />    迴廊架險高且曲，新徑穿林明復昏。淺流忽濁山獸過，古木半空天火痕。    <br />    星使雙飛出禁垣，元侯餞之遊石門。紫髯翼從紅袖舞，竹風松雪香溫    <a target=\"_blank\" href=\"http://140.111.1.40/yitic/frc/frc17994.htm\">●</a>。    <br />    遠持清瑣照巫峽，一戛驚斷三聲猿。靈山會中身不預，吟想峭絕愁精魂。    <br />    恨無黃金千萬餅，布地買取為丘園。   </p>   <p>    <b>     <font color=\"#FF6600\">將赴汝州，途出浚下，留辭李相公</font>    </b>    <br />    長安舊遊四十載，鄂渚一別十四年。後來富貴已零落，歲寒松柏猶依然。    <br />    初逢貞元尚文主，雲闕天池共翔舞。相看卻數六朝臣，屈指如今無四五。    <br />    夷門天下之咽喉，昔時往往生瘡疣。聯翩舊相來鎮壓，四海吐納皆通流。    <br />    久別凡經幾多事，何由說得平生意。千思萬慮盡如空，一笑一言真可貴。    <br />    世間何事最慇勤，白頭將相逢故人。功成名遂會歸老，請向東山為近鄰。   </p>   <p>    <b>     <font color=\"#FF6600\">平蔡州三首</font>    </b>    <br />    蔡州城中眾心死，妖星夜落照壕水。漢家飛將下天來，馬箠一揮門洞開。    <br />    賊徒崩騰望旗拜，有若群蟄驚春雷。狂童面縛登檻車，太白夭矯垂捷書。    <br />    相公從容來鎮撫，常侍郊迎負文弩。四人歸業閭里間，小兒跳浪健兒舞。   </p>   <p>汝南晨雞喔喔鳴，城頭鼓角音和平。路傍老人憶舊事，相與感激皆涕零。    <br />    老人收泣前致辭，官軍入城人不知。忽驚元和十二載，重見天寶承平時。   </p>   <p>九衢車馬渾渾流，使臣來獻淮西囚。四夷聞風失匕箸，天子受賀登高樓。    <br />    妖童擢髮不足數，血污城西一抔土。南峰無火楚澤間，夜行不鎖穆陵關。    <br />    策勳禮畢天下泰，猛士按劍看恆山。   </p>   <p>    <b>     <font color=\"#FF6600\">送僧仲剬東遊兼寄呈靈澈上人</font>    </b>    <br />    釋子道成神氣閒，住持曾上清涼山。晴空禮拜見真像，金毛五髻卿雲間。    <br />    西遊長安隸僧籍，本寺門前曲江碧。松間白月照寶書，竹下香泉灑瑤席。    <br />    前時學得經論成，奔馳象馬開禪扃。高筵談柄一麾拂，講下門徒如醉醒。    <br />    舊聞南方多長老，次第來入荊門道。荊州本自重彌天，南朝塔廟猶依然。    <br />    宴坐東陽枯樹下，經行居止故台邊。忽憶遺民社中客，為我衡陽駐飛錫。    <br />    講罷同尋相鶴經，閒來共蠟登山屐。一旦揚眉望沃州，自言王謝許同遊。    <br />    憑將雜擬三十首，寄與江南湯慧休。   </p>   <p>    <b>     <font color=\"#FF6600\">觀棋歌送儇師西遊</font>    </b>    <br />    長沙男子東林師，閒讀藝經工弈棋。有時凝思如入定，暗覆一局誰能知。    <br />    今年訪予來小桂，方袍袖中貯新勢。山人無事秋日長，白晝懵懵眠匡床。    <br />    因君臨局看鬥智，不覺遲景沉西牆。自從仙人遇樵子，直到開元王長史。    <br />    前身後身付餘習，百變千化無窮已。初疑磊落曙天星，次見搏擊三秋兵。    <br />    雁行布陳眾未曉，虎穴得子人皆驚。行盡三湘不逢敵，終日饒人損機格。    <br />    自言台閣有知音，悠然遠起西遊心。商山夏木陰寂寂，好處徘徊駐飛錫。    <br />    忽思爭道畫平沙，獨笑無言心有適。藹藹京城在九天，貴遊豪士足華筵。    <br />    此時一行出人意，賭取聲名不要錢。   </p>   <p>    <b>     <font color=\"#FF6600\">吐綬鳥詞</font>    </b>    <br />    越山有鳥翔寥廓，嗉中天綬光若若。越人偶見而奇之，因名吐綬江南知。    <br />    四明天姥神仙地，朱鳥星精鍾異氣。赤玉雕成彪炳毛，紅綃翦出玲瓏翅。    <br />    湖煙始開山日高，迎風吐綬盤花絛。臨波似染琅琊草，映葉疑開阿母桃。    <br />    花紅草綠人間事，未若靈禽自然貴。鶴吐明珠暫報恩，鵲銜金印空為瑞。    <br />    春和秋霽野花開，玩景尋芳處處來。翠幕雕籠非所慕，珠丸柘彈莫相猜。    <br />    棲月啼煙凌縹緲，高林先見金霞曉。三山仙路寄遙情，刷羽揚翹欲上征。    <br />    不學碧雞依井絡，願隨青鳥向層城。太液池中有黃鵠，憐君長向高枝宿。    <br />    如何一借羊角風，來聽簫韶九成曲。   </p>   <p>    <b>     <font color=\"#FF6600\">八月十五日夜桃源玩月</font>    </b>    <br />    塵中見月心亦閒，況是清秋仙府間。凝光悠悠寒露墜，此時立在最高山。    <br />    碧虛無雲風不起，山上長松山下水。群動翛然一顧中，天高地平千萬里。    <br />    少君引我升玉壇，禮空遙請真仙官。雲軿欲下星斗動，天樂一聲肌骨寒。    <br />    金霞昕昕漸東上，輪欹影促猶頻望。絕景良時難再並，他年此日應惆悵。   </p>   <p>    <b>     <font color=\"#FF6600\">送鴻舉遊江西</font>    </b>    <br />    禪客學禪兼學文，出山初似無心雲。從風捲舒來何處，繚繞巴山不得去。    <br />    山州古寺好閒居，讀盡龍王宮裡書。使君灘頭揀石硯，白帝城邊尋野蔬。    <br />    忽然登高心瞥起，又欲浮杯信流水。煙波浩淼魚鳥情，東去三千三百里。    <br />    荊門峽斷無盤渦，湘平漢闊清光多。廬山霧開見瀑布，江西月淨聞漁歌。    <br />    鍾陵八郡多名守，半是西方社中友。與師相見便談空，想得高齋獅子吼。   </p>   <p>    <b>     <font color=\"#FF6600\">採菱行（一作採芰女）</font>    </b>    <br />    白馬湖平秋日光，紫菱如錦彩鴛翔。盪舟遊女滿中央，採菱不顧馬上郎。    <br />    爭多逐勝紛相向，時轉蘭橈破輕浪。長鬟弱袂動參差，釵影釧文浮蕩漾。    <br />    笑語哇咬顧晚暉，蓼花緣岸扣舷歸。歸來共到市橋步，野蔓繫船萍滿衣。    <br />    家家竹樓臨廣陌，下有連檣多估客。攜觴薦芰夜經過，醉踏大堤相應歌。    <br />    屈平祠下沅江水，月照寒波白煙起。一曲南音此地聞，長安北望三千里。   </p>   <p>    <b>     <font color=\"#FF6600\">和牛相公南溪醉歌見寄</font>    </b>    <br />    脫屣將相守沖謙，唯於山水獨不廉。枕伊背洛得勝地，鳴皋少室來軒簷。    <br />    相形面勢默指畫，言下變化隨顧瞻。清池曲榭人所致，野趣幽芳天與添。    <br />    有時轉入潭島間，珍木如幄籐為簾。忽然便有江湖思，沙礫平淺草纖纖。    <br />    怪石釣出太湖底，珠樹移自天台尖。崇蘭迎風綠泛艷，坼蓮含露紅●襜。    <br />    修廊架空遠岫入，弱柳覆檻流波沾。渚蒲抽芽劍脊動，岸荻迸筍錐頭銛。    <br />    攜觴命侶極永日。此會雖數心無厭。人皆置莊身不到，富貴難與逍遙兼。    <br />    唯公出處得自在，決就放曠辭炎炎。座賓盡歡恣談謔，愧我掉頭還奮髯。    <br />    能令商於多病客，亦覺自適非沉潛。   </p>   <p>    <b>     <font color=\"#FF6600\">和浙西李大夫霜夜對月，聽小童吹觱篥歌，依本韻</font>    </b>    <br />    海門雙青暮煙歇，萬頃金波湧明月。侯家小兒能觱篥，對此清光天性發。    <br />    長江凝練樹無風，瀏栗一聲霄漢中。涵胡畫角怨邊草，蕭瑟清蟬吟野叢。    <br />    沖融頓挫心使指，雄吼如風轉如水。思婦多情珠淚垂，仙禽欲舞雙翅起。    <br />    郡人寂聽衣滿霜，江城月斜樓影長。才驚指下繁韻息，已見樹杪明星光。    <br />    謝公高齋吟激楚，戀闕心同在羈旅。一奏荊人白雪歌，如聞雒客扶風鄔。    <br />    吳門水驛按山陰，文字慇勤寄意深。欲識陽陶能絕處，少年榮貴道傷心。   </p>   <p>    <b>     <font color=\"#FF6600\">歎水別白二十二（一韻至七韻）</font>    </b>    <br />    水。至清，盡美。從一勺，至千里。利人利物，時行時止。    <br />    道性淨皆然，交情淡如此。君遊金谷堤上，我在石渠署裡。    <br />    兩心相憶似流波，潺湲日夜無窮已。   </p>   <p>    <b>     <font color=\"#FF6600\">同留守王僕射各賦春中一物，從一韻至七</font>    </b>    <br />    鶯。能語，多情。春將半，天欲明。始逢南陌，復集東城。    <br />    林疏時見影，花密但聞聲。營中緣催短笛，樓上來定哀箏。    <br />    千門萬戶垂楊裡，百轉如簧煙景晴。   </p>   <p>    <b>     <font color=\"#FF6600\">傷我馬詞</font>    </b>    <br />    生於磧礪善馳走，萬里南來困丘阜。青菰寒菽非適口，病聞北風猶舉首。    <br />    金台已平骨空朽，投之龍淵從爾友。   </p>   <p>    <b>     <font color=\"#FF6600\">清湘詞二首</font>    </b>    <br />    湘水流，湘水流，九疑雲物至今愁。君問二妃何處所，零陵香草雨中收。   </p>   <p>斑竹枝，斑竹枝，淚痕點點寄相思。楚客欲聞瑤瑟怨，瀟湘深夜月明時。</p>   <p>    <b>     <font color=\"#FF6600\">和樂天春詞，依憶江南曲拍為句</font>    </b>    <br />    春去也，多謝洛城人。弱柳從風疑舉袂，叢蘭裛露似沾巾。獨坐亦含嚬。    <br />    春過也，笑惜艷陽年。猶有桃花流水上，無辭竹葉醉樽前。惟待見青天。   </p>   <p>    <b>     <font color=\"#FF6600\">澤宮詩</font>    </b>    <br />    秩秩澤宮，有的維鵠。祁祁庶士，於以干祿。    <br />    彼鵠斯微，若止若翔。千里之差，起於毫芒。    <br />    我矢既直，我弓既良，依於高墉，因我不臧。    <br />    高墉伊何，維器與時。視之以心，誰謂鵠微。   </p>   <p>    <b>     <font color=\"#FF6600\">酬令狐相公六言見寄</font>    </b>    <br />    已嗟別離太遠，更被光陰苦催。吳苑燕辭人去，汾川雁帶書來。    <br />    愁吟月落猶望，憶夢天明未回。今日便令歌者，唱兄詩送一杯。   </p>   <p>    <b>     <font color=\"#FF6600\">答樂天臨都驛見贈</font>    </b>    <br />    北固山邊波浪，東都城裡風塵。世事不同心事，新人何似故人。   </p>   <p>    <b>     <font color=\"#FF6600\">再贈樂天</font>    </b>    <br />    一政政官軋軋，一年年老駸駸。身外名何足算，別來詩且同吟。   </p>   <p>    <b>     <font color=\"#FF6600\">酬楊侍郎憑見寄</font>    </b>    <br />    十年毛羽摧頹，一旦天書召回。看看瓜時欲到，故侯也好歸來。   </p>   <p>    <b>     <font color=\"#FF6600\">春有情篇</font>    </b>    <br />    為問遊春侶，春情何處尋。花含欲語意，草有斗生心。    <br />    雨頻催髮色，雲輕不作陰。縱令無月夜，芳興暗中深。   </p>   <p>    <b>     <font color=\"#FF6600\">七夕二首</font>    </b>    <br />    河鼓靈旗動，嫦娥破鏡斜。滿空天是幕，徐轉斗為車。    <br />    機罷猶安石，橋成不礙槎。誰知觀津女，竟夕望雲涯。   </p>   <p>天衢啟雲帳，神馭上星橋。初喜渡河漢，頻驚轉斗杓。    <br />    餘霞張錦幛，輕電閃紅綃。非是人間世，還悲後會遙。   </p>   <p>    <b>     <font color=\"#FF6600\">邊風行</font>    </b>    <br />    邊馬蕭蕭鳴，邊風滿磧生。暗添弓箭力，斗上鼓鼙聲。    <br />    襲月寒暈起，吹雲陰陣成。將軍占氣候，出號夜翻營。   </p>   <p>    <b>     <font color=\"#FF6600\">送工部蕭郎中刑部李郎中…兼中丞分命充京西京北覆糧使</font>    </b>    <br />    霜簡映金章，相輝同捨郎。天威巡虎落，星使出鴛行。    <br />    尊俎成全策，京坻閱見糧。歸來虜塵滅，畫地奏明光。   </p>   <p>    <b>     <font color=\"#FF6600\">送太常蕭博士棄官歸養赴東都</font>    </b>    <br />    兄弟盡鴛鸞，歸心切問安。貪榮五彩服，遂掛兩梁冠。    <br />    侍膳曾調鼎，循陔更握蘭。從今別君後，長憶德星看。   </p>   <p>    <b>     <font color=\"#FF6600\">送河南皇甫少尹赴絳州</font>    </b>    <br />    祖帳臨周道，前旌指晉城。午橋群吏散，亥字老人迎。    <br />    詩酒同行樂，別離方見情。從此洛陽社，吟詠屬書生。   </p>   <p>    <b>     <font color=\"#FF6600\">發華州留別張侍御</font>    </b>    <br />    束簡下延閣，買符驅短轅。同人惜分袂，結念醉芳樽。    <br />    切切別弦急，蕭蕭征騎煩。臨岐無限意，相視卻忘言。   </p>   <p>    <b>     <font color=\"#FF6600\">奉送家兄歸王屋山隱居二首</font>    </b>    <br />    洛陽天壇上，依稀似玉京。夜分先見日，月靜遠聞笙。    <br />    雲路將雞犬，丹台有姓名。古來成道者，兄弟亦同行。   </p>   <p>春來山事好，歸去亦逍遙。水淨苔莎色，露香芝朮苗。    <br />    登台吸瑞景，飛步翼神飆。願薦塤篪曲，相將學玉簫。   </p>   <p>    <b>     <font color=\"#FF6600\">送王師魯協律赴湖南使幕（即永穆公之孫）</font>    </b>    <br />    翩翩馬上郎，驅傳渡三湘。橘樹沙洲暗，松醪酒肆香。    <br />    素風傳竹帛，高價聘琳琅。楚水多蘭芷，何人事搴芳。   </p>   <p>    <b>     <font color=\"#FF6600\">送趙中丞自司金郎轉官參山南令狐僕射幕府</font>    </b>    <br />    綠樹滿褒斜，西南蜀路賒。驛門臨白草，縣道入黃花。    <br />    相府開油幕，門生逐絳紗。行看布政後，還從入京華。   </p>   <p>    <b>     <font color=\"#FF6600\">送盧處士歸嵩山別業</font>    </b>    <br />    世業嵩山隱，雲深無四鄰。藥爐燒奼女，酒甕貯賢人。    <br />    晚日華陰霧，秋風函谷塵。送君從此去，鈴閣少談賓。   </p>   <p>    <b>     <font color=\"#FF6600\">洛中送崔司業使君扶侍赴唐州</font>    </b>    <br />    綠野芳城路，殘春柳絮飛。風鳴驌驦馬，日照老萊衣。    <br />    洛苑魚書至，江村雁戶歸。相思望淮水，雙鯉不應稀。   </p>   <p>    <b>     <font color=\"#FF6600\">送李友路秀才赴舉</font>    </b>    <br />    誰憐相門子，不語望秋山。生長綺紈內，辛勤筆硯間。    <br />    榮親在名字，好學棄官班。佇俟明年桂，高堂開笑顏。   </p>   <p>    <b>     <font color=\"#FF6600\">送從弟郎中赴浙西</font>    </b>    <br />    銜命出尚書，新恩換使車。漢庭無右者，梁苑重歸歟。    <br />    又食建業水，曾依京口居。共經何限事，賓主兩如初。   </p>   <p>    <b>     <font color=\"#FF6600\">送元上人歸稽亭</font>    </b>    <br />    重疊稽亭路，山僧歸獨行。遠峰斜日影，本寺舊鐘聲。    <br />    徒侶問新事，煙雲愴別情。應誇乞食處，踏遍鳳凰城。   </p>   <p>    <b>     <font color=\"#FF6600\">贈別君素上人詩</font>    </b>    <br />    窮巷唯秋草，高僧獨扣門。相歡如舊識，問法到無言。    <br />    水為風生浪，珠非塵可昏。悟來皆是道，此別不銷魂。   </p>   <p>    <b>     <font color=\"#FF6600\">送深法師遊南嶽（上人本住資聖寺）</font>    </b>    <br />    師在白雲鄉，名登善法堂。十方傳句偈，八部會壇場。    <br />    飛錫無定所，寶書留舊房。唯應銜果雁，相送至衡陽。   </p>   <p>    <b>     <font color=\"#FF6600\">贈別約師</font>    </b>    <br />    師逢吳興守，相伴住禪扃。春雨同栽樹，秋燈對講經。    <br />    廬山曾結社，桂水遠揚舲。話舊還惆悵，天南望柳星。   </p>   <p>    <b>     <font color=\"#FF6600\">秋日過鴻舉法師寺院，便送歸江陵</font>    </b>    <br />    看畫長廊遍，尋僧一徑幽。小池兼鶴淨，古木帶蟬秋。    <br />    客至茶煙起，禽歸講席收。浮杯明日去，相望水悠悠。   </p>   <p>    <b>     <font color=\"#FF6600\">春日退朝</font>    </b>    <br />    紫陌夜來雨，南山朝下看。戟枝迎日動，閣影助松寒。    <br />    瑞氣轉綃縠，游光泛波瀾。御溝新柳色，處處拂歸鞍。   </p>   <p>    <b>     <font color=\"#FF6600\">蜀先主廟（漢末謠，黃牛白腹，五銖當復）</font>    </b>    <br />    天地英雄氣，千秋尚凜然。勢分三足鼎，業復五銖錢。    <br />    得相能開國，生兒不像賢。淒涼蜀故妓，來舞魏宮前。   </p>   <p>    <b>     <font color=\"#FF6600\">經東都安國觀九仙公主舊院作</font>    </b>    <br />    仙院御溝東，今來事不同。門開青草日，樓閉綠楊風。    <br />    將犬升天路，披雲赴月宮。武皇曾駐蹕，親問主人翁。   </p>   <p>    <b>     <font color=\"#FF6600\">觀八陣圖</font>    </b>    <br />    軒皇傳上略，蜀相運神機。水落龍蛇出，沙平鵝鸛飛。    <br />    波濤無動勢，鱗介避餘威。會有知兵者，臨流指是非。   </p>   <p>    <b>     <font color=\"#FF6600\">八月十五日夜玩月</font>    </b>    <br />    天將今夜月，一遍洗寰瀛。暑退九霄淨，秋澄萬景清。    <br />    星辰讓光彩，風露發晶英。能變人間世，翛然是玉京。   </p>   <p>    <b>     <font color=\"#FF6600\">太和戊申歲大有年詔賜百僚出城觀秋稼…盛事以俟採詩者</font>    </b>    <br />    長安銅雀鳴，秋稼與雲平。玉燭調寒暑，金風報順成。    <br />    川原呈上瑞，恩澤賜閒行。欲反重城掩，猶聞歌吹聲。   </p>   <p>    <b>     <font color=\"#FF6600\">金陵懷古</font>    </b>    <br />    潮滿冶城渚，日斜征虜亭。蔡洲新草綠，幕府舊煙青。    <br />    興廢由人事，山川空地形。後庭花一曲，幽怨不堪聽。   </p>   <p>    <b>     <font color=\"#FF6600\">晝居池上亭獨吟</font>    </b>    <br />    日午樹陰正，獨吟池上亭。靜看蜂教誨，閒想鶴儀形。    <br />    法酒調神氣，清琴入性靈。浩然機已息，几杖復何銘。   </p>   <p>    <b>     <font color=\"#FF6600\">分司東都蒙襄陽李司徒相公書問因以奉寄</font>    </b>    <br />    早忝金馬客，晚為商洛翁。知名四海內，多病一生中。    <br />    舉世往還盡，何人心事同。幾時登峴首，恃舊揖三公。   </p>   <p>    <b>     <font color=\"#FF6600\">門下相公榮加冊命，天下同歡忝沐眷私，輒感申賀</font>    </b>    <br />    冊命出宸衷，官儀自古崇。特膺平土拜，光贊格天功。    <br />    再佩扶陽印，常乘鮑氏驄。七賢遺老在，猶得詠清風。   </p>   <p>    <b>     <font color=\"#FF6600\">病中一二禪客見問，因以謝之</font>    </b>    <br />    勞動諸賢者，同來問病夫。添爐烹雀舌，灑水淨龍鬚。    <br />    身是芭蕉喻，行須筇竹扶。醫王有妙藥，能乞一丸無。   </p>   <p>    <b>     <font color=\"#FF6600\">秋江晚泊</font>    </b>    <br />    長泊起秋色，空江涵霽暉。暮霞千萬狀，賓鴻次第飛。    <br />    古戍見旗迥，荒村聞犬稀。軻峨艑上客，勸酒夜相依。   </p>   <p>    <b>     <font color=\"#FF6600\">步出武陵東亭臨江寓望</font>    </b>    <br />    鷹至感風候，霜餘變林麓。孤帆帶日來，寒江轉沙曲。    <br />    戍搖旗影動，津晚櫓聲促。月上彩霞收，漁歌遠相續。   </p>   <p>    <b>     <font color=\"#FF6600\">秋日送客至潛水驛</font>    </b>    <br />    候吏立沙際，田家連竹溪。楓林社日鼓，茅屋午時雞。    <br />    鵲噪晚禾地，蝶飛秋草畦。驛樓宮樹近，疲馬再三嘶。   </p>   <p>    <b>     <font color=\"#FF6600\">湖州崔郎中曹長寄三癖詩自言癖在詩與琴酒…四韻以謝之</font>    </b>    <br />    視事畫屏中，自稱三癖翁。管弦泛春渚，旌旆拂晴虹。    <br />    酒對青山月，琴韻白蘋風。會書團扇上，知君文字工。   </p>   <p>    <b>     <font color=\"#FF6600\">為郎分司寄上都同捨</font>    </b>    <br />    籍通金馬門，家在銅駝陌。省闥晝無塵，宮樹朝凝碧。    <br />    荒街淺深轍，古渡潺湲石。唯有嵩丘雲，堪誇早朝客。   </p>   <p>    <b>     <font color=\"#FF6600\">登陝州北樓卻憶京師親友</font>    </b>    <br />    獨上百尺樓，目窮思亦愁。初日遍露草，野田荒悠悠。    <br />    塵息長道白，林清宿煙收。回首雲深處，永懷鄉舊遊。   </p>   <p>    <b>     <font color=\"#FF6600\">途中早發</font>    </b>    <br />    中庭望啟明，促促事晨征。寒樹鳥初動，霜橋人未行。    <br />    水流白煙起，日上彩霞生。隱士應高枕，無人問姓名。   </p>   <p>    <b>     <font color=\"#FF6600\">陝州河亭陪韋五大夫雪後眺望因以留別與韋有…遷貶而歸</font>    </b>    <br />    雪霽太陽津，城池表裡春。河流添馬頰，原色動龍鱗。    <br />    萬里獨歸客，一杯逢故人。登高向西望，關路正飛塵。   </p>   <p>    <b>     <font color=\"#FF6600\">城東閒遊</font>    </b>    <br />    借問池台主，多居要路津。千金買絕境，永日屬閒人。    <br />    竹徑縈紆入，花林委曲巡。斜陽眾客散，空鎖一園春。   </p>   <p>    <b>     <font color=\"#FF6600\">罷郡歸洛陽閒居</font>    </b>    <br />    十年江海守，旦夕有歸心。及此西還日，空成東武吟。    <br />    花間數杯酒，月下一張琴。聞說功名事，依前惜寸陰。   </p>   <p>    <b>     <font color=\"#FF6600\">晚泊牛渚</font>    </b>    <br />    蘆葦晚風起，秋江鱗甲生。殘霞忽變色，遊雁有餘聲。    <br />    戍鼓音響絕，漁家燈火明。無人能詠史，獨自月中行。   </p>   <p>    <b>     <font color=\"#FF6600\">宿誠禪師山房題贈二首</font>    </b>    <br />    宴坐白雲端，清江直下看。來人望金剎，講席繞香壇。    <br />    虎嘯夜林動，鼉鳴秋澗寒。眾音徒起滅，心在淨中觀。   </p>   <p>不出孤峰上，人間四十秋。視身如傳捨，閱世似東流。    <br />    法為因緣立，心從次第修。中宵問真偈，有住是吾憂。   </p>   <p>    <b>     <font color=\"#FF6600\">贈澧州高大夫司馬霞寓</font>    </b>    <br />    前年牧錦城，馬蹋血泥行。千里追戎首，三軍許勇名。    <br />    殘兵疑鶴唳，空壘辯烏聲。一誤雲中級，南遊湘水清。   </p>   <p>    <b>     <font color=\"#FF6600\">聞董評事疾因以書贈（董生奉內典）</font>    </b>    <br />    繁露傳家學，青蓮譯梵書。火風乖四大，文字廢三餘。    <br />    欹枕晝眠靜，折巾秋鬢疏。武皇思視草，誰許茂陵居。   </p>   <p>    <b>     <font color=\"#FF6600\">詠庭梅寄人（一作庭梅詠寄人）</font>    </b>    <br />    早花常犯寒，繁實常苦酸。何事上春日，坐令芳意闌。    <br />    夭桃定相笑，遊妓肯回看。君問調金鼎，方知正味難。   </p>   <p>    <b>     <font color=\"#FF6600\">德宗神武孝文皇帝輓歌二首</font>    </b>    <br />    出震清多難，乘時播大鈞。操弦調六氣，揮翰動三辰。    <br />    運偶升天日，哀深率土人。瑤池無轍跡，誰見屬車塵。   </p>   <p>鳳翣擁銘旌，威遲異吉行。漢儀陳秘器，楚挽咽繁聲。    <br />    駐綍辭清廟，凝笳背直城。唯應留內傳，知是向蓬瀛。   </p>   <p>    <b>     <font color=\"#FF6600\">敬宗睿武昭愍孝皇帝輓歌三首</font>    </b>    <br />    寶曆方無限，仙期忽有涯。事親崇漢禮，傳聖法殷家。    <br />    晚出芙蓉闕，春歸棠棣華。玉輪今日動，不是畫雲車。   </p>   <p>任賢勞夢寐，登位富春秋。欲遂東人幸，寧虞杞國憂。    <br />    長楊收羽騎，太液泊龍舟。惟有衣冠在，年年愴月遊。   </p>   <p>講學金華殿，親耕鉤盾田。侍臣容諫獵，方士信求仙。    <br />    虹影俄侵日，龍髯不上天。空餘水銀海，長照夜燈前。   </p>   <p>    <b>     <font color=\"#FF6600\">文宗元聖昭獻孝皇帝輓歌三首</font>    </b>    <br />    繼體三才理，承顏九族親。禹功留海內，殷歷付天倫。    <br />    調露曲常在，秋風詞尚新。本支方百代，先讓棣華春。   </p>   <p>月落宮車動，風淒儀仗閒。路唯瞻鳳翣，人尚想龍顏。    <br />    御宇方無事，乘雲遂不還。聖情悲望處，沉日下西山。   </p>   <p>享國十五載，升天千萬年。龍鑣仙路遠，騎吹禮容全。    <br />    日下初陵外，人悲舊劍前。周南有遺老，掩淚望秦川。   </p>   <p>    <b>     <font color=\"#FF6600\">故相國燕國公於司空輓歌二首</font>    </b>    <br />    雕弓封舊國，黑弰繼前功。十年鎮南雍，九命作司空。    <br />    池台樂事盡，簫鼓葬儀雄。一代英豪氣，曉散白楊風。   </p>   <p>陰山貴公子，來葬五陵西。前馬悲無主，猶帶朔風嘶。    <br />    漢水晉山郭，襄陽白銅鞮。至今有遺愛，日暮人淒淒。   </p>   <p>    <b>     <font color=\"#FF6600\">傷丘中丞</font>    </b>    <br />    鄴下殺才子，蒼茫冤氣凝。枯楊映漳水，野火上西陵。    <br />    馬鬣今無所，龍門昔共登。何人為弔客，唯是有青蠅。   </p>   <p>    <b>     <font color=\"#FF6600\">河南觀察使故相國袁公輓歌三首</font>    </b>    <br />    五驅龍虎節，一入鳳凰池。令尹自無喜，羊公人不疑。    <br />    天歸京兆日，葉下洞庭時。湘水秋風至，淒涼吹素旗。   </p>   <p>丹旐發江皋，人悲雁亦號。湘南罷亥市，漢上改詞曹。    <br />    表墓雙碑立，尊名一字褒。嘗聞平楚獄，為報里門高。   </p>   <p>返葬三千里，荊衡達帝畿。逢人即故吏，拜奠盡沾衣。    <br />    地得青烏相，賓驚白鶴飛。五公碑尚在，今日亦同歸。   </p>   <p>    <b>     <font color=\"#FF6600\">哭王僕射相公（名播，時兼鹽鐵，暴薨）</font>    </b>    <br />    子侯一日病，滕公千載歸。門庭愴已變，風物澹無輝。    <br />    群吏謁新府，舊賓沾素衣。歌堂忽暮哭，賀雀盡驚飛。   </p>   <p>    <b>     <font color=\"#FF6600\">傷韋賓客（自工部尚書除賓客，一作傷韋賓客縝）</font>    </b>    <br />    韋公八十餘，位至六尚書。五福唯無富，一生誰得如。    <br />    桂枝攀最久，蘭省出仍初。海內時流盡，何人動素車。   </p>   <p>    <b>     <font color=\"#FF6600\">再經故元九相公宅池上作</font>    </b>    <br />    故池春又至，一到一傷情。雁鶩群猶下，蛙螟衣已生。    <br />    竹叢身後長，台勢雨來傾。六尺孤安在，人間未有名。   </p>   <p>    <b>     <font color=\"#FF6600\">請告東歸發灞橋卻寄諸僚友</font>    </b>    <br />    征徒出灞涘，回首傷如何。故人雲雨散，滿目山川多。    <br />    行車無停軌，流景同迅波。前歡漸成昔，感歎益勞歌。   </p>   <p>    <b>     <font color=\"#FF6600\">初至長安（時自外郡再授郎官）</font>    </b>    <br />    左遷凡二紀，重見帝城春。老大歸朝客，平安出嶺人。    <br />    每行經舊處，卻想似前身。不改南山色，其餘事事新。   </p>   <p>    <b>     <font color=\"#FF6600\">歲杪將發楚州呈樂天</font>    </b>    <br />    楚澤雪初霽，楚城春欲歸。清淮變寒色，遠樹含清暉。    <br />    原野已多思，風霜潛減威。與君同旅雁，北向刷毛衣。   </p>   <p>    <b>     <font color=\"#FF6600\">鶴歎二首</font>    </b>    <br />    寂寞一雙鶴，主人在西京。故巢吳苑樹，深院洛陽城。    <br />    徐引竹間步，遠含雲外情。誰憐好風月，鄰舍夜吹笙。    <br />    丹頂宜承日，霜翎不染泥。愛池能久立，看月未成棲。    <br />    一院春草長，三山歸路迷。主人朝謁早，貪養汝南雞。   </p>   <p>    <b>     <font color=\"#FF6600\">答白刑部聞新蟬</font>    </b>    <br />    蟬聲未發前，已自感流年。一入淒涼耳，如聞斷續絃。    <br />    晴清依露葉，晚急畏霞天。何事秋卿詠，逢時亦悄然。   </p>   <p>    <b>     <font color=\"#FF6600\">和裴相公寄白侍郎求雙鶴</font>    </b>    <br />    皎皎華亭鶴，來隨太守船。青雲意長在，滄海別經年。    <br />    留滯清洛苑，徘徊明月天。何如鳳池上，雙舞入祥煙。   </p>   <p>    <b>     <font color=\"#FF6600\">終南秋雪</font>    </b>    <br />    南嶺見秋雪，千門生早寒。閒時駐馬望，高處捲簾看。    <br />    霧散瓊枝出，日斜鉛粉殘。偏宜曲江上，倒影入清瀾。   </p>   <p>    <b>     <font color=\"#FF6600\">和樂天早寒</font>    </b>    <br />    雨引苔侵壁，風驅葉擁階。久留閒客話，宿請老僧齋。    <br />    酒甕新陳接，書籤次第排。翛然自有處，搖落不傷懷。   </p>   <p>    <b>     <font color=\"#FF6600\">曲江春望</font>    </b>    <br />    鳳城煙雨歇，萬象含佳氣。酒後人倒狂，花時天似醉。    <br />    三春車馬客，一代繁華地。何事獨傷懷，少年曾得意。   </p>   <p>    <b>     <font color=\"#FF6600\">同樂天和微之深春二十首（同用家花車斜四韻）</font>    </b>    <br />    何處深春好，春深萬乘家。宮門皆映柳，輦路盡穿花。    <br />    池色連天漢，城形象帝車。旌旗暖風裡，獵獵向西斜。    <br />    何處深春好，春深阿母家。瑤池長不夜，珠樹正開花。    <br />    橋峻通星渚，樓暄近日車。層城十二闕，相對日西斜。    <br />    何處深春好，春深執政家。恩光貪捧日，貴重不看花。    <br />    玉饌堂交印，沙堤柱礙車。多門一已閉，直道更無斜。    <br />    何處深春好，春深大鎮家。前旌光照日，後騎蹙成花。    <br />    節院收衙隊，球場簇看車。廣筵歌舞散，書號夕陽斜。    <br />    何處深春多，春深貴戚家。櫪嘶無價馬，庭發有名花。    <br />    欲進宮人食，先薰命婦車。晚歸長帶酒，冠蓋任傾斜。    <br />    何處深春好，春深恩澤家。爐添龍腦炷，綬結虎頭花。    <br />    賓客珠成履，嬰孩錦縛車。畫堂簾幕外，來去燕飛斜。    <br />    何處深春好，春深京兆家。人眉新柳葉，馬色醉桃花。    <br />    盜息無鳴鼓，朝回自走車。能令帝城外，不敢徑由斜。    <br />    何處深春好，春深刺史家。夜闌猶命樂，雨甚亦尋花。    <br />    傲客多憑酒，新姬苦上車。公門吏散後，風擺戟衣斜。    <br />    何處深春好，春深羽客家。芝田繞捨色，杏樹滿山花。    <br />    雲是淮王宅，風為列子車。古壇操簡處，一徑入林斜。    <br />    何處深春好，春深小隱家。芟庭留野菜，撼樹去狂花。    <br />    醉酒一千日，貯書三十車。雉衣從露體，不敢有餘斜。    <br />    何處深春好，春深富室家。唯多貯金帛，不擬負鶯花。    <br />    國樂呼聯轡，行廚載滿車。歸來看理曲，燈下寶釵斜。    <br />    何處深春好，春深豪士家。多沽味濃酒，貴買色深花。    <br />    已臂鷹隨馬，連催妓上車。城南踏青處，村落逐原斜。    <br />    何處深春好，春深貴冑家。迎呼偏熟客，揀選最多花。    <br />    飲饌開華幄，笙歌出鈿車。興酣樽易罄，連瀉酒瓶斜。    <br />    何處深春好，春深唱第家。名傳一紙榜，興管九衢花。    <br />    薦聽諸侯樂，來隨計吏車。杏園拋曲處，揮袖向風斜。    <br />    何處深春好，春深少婦家。能偷新禁曲，自剪入時花。    <br />    追逐同遊伴，平章貴價車。從來不墮馬，故遣髻鬟斜。    <br />    何處深春好，春深幼女家。雙鬟梳頂髻，兩面繡裙花。    <br />    妝壞頻臨鏡，身輕不佔車。鞦韆爭次第，牽拽彩繩斜。    <br />    何處深春好，春深蘭若家。當香收柏葉，養蜜近梨花。    <br />    野徑宜行樂，遊人盡駐車。菜園籬落短，遙見桔槔斜。    <br />    何處深春好，春深老宿家。小欄圍蕙草，高架引籐花。    <br />    四字香書印，三乘壁畫車。遲回聽句偈，雙樹晚陰斜。    <br />    何處深春好，春深種蒔家。分畦十字水，接樹兩般花。    <br />    櫛比栽籬槿，咿啞轉井車。可憐高處望，棋布不曾斜。    <br />    何處深春好，春深稚子家。爭騎一竿竹，偷折四鄰花。    <br />    笑擊羊皮鼓，行牽犢頷車。中庭貪夜戲，不覺玉繩斜。   </p>   <p>    <b>     <font color=\"#FF6600\">贈眼醫婆羅門僧</font>    </b>    <br />    三秋傷望眼，終日哭途窮。兩目今先暗，中年似老翁。    <br />    看朱漸成碧，羞日不禁風。師有金篦術，如何為發蒙。   </p>   <p>    <b>     <font color=\"#FF6600\">海門潮別浩初師</font>    </b>    <br />    前日過蕭寺，看師上講筵。都上禮白足，施者散金錢。    <br />    方便無非教，經行不廢禪。還知習居士，發論侍彌天。   </p>   <p>    <b>     <font color=\"#FF6600\">始聞蟬有懷白賓客去歲白有聞蟬見寄詩…兼遣報君知之句</font>    </b>    <br />    蟬韻極清切，始聞何處悲。人含不平意，景值欲秋時。    <br />    此歲方晼晚，誰家無別離。君言催我老，已是去年詩。   </p>   <p>    <b>     <font color=\"#FF6600\">贈樂天</font>    </b>    <br />    一別舊遊盡，相逢俱涕零。在人雖晚達，於樹似冬青。    <br />    痛飲連宵醉，狂吟滿坐聽。終期拋印綬，共佔少微星。   </p>   <p>    <b>     <font color=\"#FF6600\">到郡未浹日登西樓見樂天題詩因即事以寄</font>    </b>    <br />    湖上收宿雨，城中無晝塵。樓依新柳貴，池帶亂苔青。    <br />    雲水正一望，簿書來繞身。煙波洞庭路，愧彼扁舟人。   </p>   <p>    <b>     <font color=\"#FF6600\">秋夕不寐寄樂天</font>    </b>    <br />    洞戶夜簾捲，華堂秋簟清。螢飛過池影，蛩思繞階聲。    <br />    老枕知將雨，高窗報欲明。何人諳此景，遠問白先生。   </p>   <p>    <b>     <font color=\"#FF6600\">冬日晨興寄樂天</font>    </b>    <br />    庭樹曉禽動，郡樓殘點聲。燈挑紅燼落，酒暖白光生。    <br />    髮少嫌梳利，顏衰恨鏡明。獨吟誰應和，須寄洛陽城。   </p>   <p>    <b>     <font color=\"#FF6600\">答樂天見憶</font>    </b>    <br />    與老無期約，到來如等閒。偏傷朋友盡，移興子孫間。    <br />    筆底心無毒，杯前膽不豩。唯餘憶君夢，飛過武牢關。   </p>   <p>    <b>     <font color=\"#FF6600\">和樂天誚失婢榜者</font>    </b>    <br />    把鏡朝猶在，添香夜不歸。鴛鴦拂瓦去，鸚鵡透籠飛。    <br />    不逐張公子，即隨劉武威。新知正相樂，從此脫青衣。   </p>   <p>    <b>     <font color=\"#FF6600\">八月十五日夜半雲開然後玩月因書一時之景寄呈樂天</font>    </b>    <br />    半夜碧雲收，中天素月流。開城邀好客，置酒賞清秋。    <br />    影透衣香潤，光凝歌黛愁。斜輝猶可玩，移宴上西樓。   </p>   <p>    <b>     <font color=\"#FF6600\">秋日書懷寄白賓客</font>    </b>    <br />    州遠雄無益，年高健亦衰。興情逢酒在，筋力上樓知。    <br />    蟬噪芳意盡，雁來愁望時。商山紫芝客，應不向秋悲。   </p>   <p>    <b>     <font color=\"#FF6600\">酬樂天初冬早寒見寄</font>    </b>    <br />    乍起衣猶冷，微吟帽半欹。霜凝南屋瓦，雞唱後園枝。    <br />    洛水碧雲曉，吳宮黃葉時。兩傳千里意，書札不如詩。   </p>   <p>    <b>     <font color=\"#FF6600\">和令狐相公郡齋對紫薇花</font>    </b>    <br />    明麗碧天霞，豐茸紫綬花。香聞荀令宅，艷入孝王家。    <br />    幾歲自榮樂，高情方歎嗟。有人移上苑，猶足占年華。   </p>   <p>    <b>     <font color=\"#FF6600\">令狐相公俯贈篇章斐然仰謝</font>    </b>    <br />    鄂渚臨流別，梁園沖雪來。旅愁隨凍釋，歡意待花開。    <br />    城曉烏頻起，池春雁欲回。飲和心自醉，何必管弦催。   </p>   <p>    <b>     <font color=\"#FF6600\">酬令狐相公早秋見寄</font>    </b>    <br />    公來第四秋，樂國號無愁。軍士遊書肆，商人占酒樓。    <br />    熊羆交黑槊，賓客滿青油。今日文章主，梁王不姓劉。   </p>   <p>    <b>     <font color=\"#FF6600\">和令狐相公入潼關</font>    </b>    <br />    寒光照旌節，關路曉無塵。吏謁前丞相，山迎舊主人。    <br />    東瞻軍府靜，西望敕書頻。心共黃河水，同升天漢津。   </p>   <p>    <b>     <font color=\"#FF6600\">和令狐相公尋白閣老見留小飲因贈</font>    </b>    <br />    傲士更逢酒，樂天仍對花。文章管星曆，情興占年華。    <br />    宦達翻思退，名高卻不誇。惟存浩然氣，相共賞煙霞。   </p>   <p>    <b>     <font color=\"#FF6600\">酬令狐相公雪中遊玄都見憶</font>    </b>    <br />    好雪動高情，心期在玉京。人披鶴氅出，馬踏象筵行。    <br />    照耀樓台變，淋漓松桂清。玄都留五字，使入步虛聲。   </p>   <p>    <b>     <font color=\"#FF6600\">和令狐相公以司空裴相見招南亭看雪四韻</font>    </b>    <br />    重門不下關，樞務有餘閒。上客同看雪，高亭盡見山。    <br />    瑞呈霄漢外，興入笑言間。知是平陽會，人人帶酒還。   </p>   <p>    <b>     <font color=\"#FF6600\">和鄆州令狐相公春晚對花</font>    </b>    <br />    朱門退公後，高興對花枝。望闕無窮思，看書欲盡時。    <br />    含芳朝競發，凝艷晚相宜。人意慇勤惜，狂風豈得知。   </p>   <p>    <b>     <font color=\"#FF6600\">酬令狐相公春日言懷見寄</font>    </b>    <br />    前陪看花處，鄰里近王昌。今想臨戎地，旌旗出汶陽。    <br />    營飛柳絮雪，門耀戟枝霜。東望清河水，心隨艑上郎。   </p>   <p>    <b>     <font color=\"#FF6600\">途次大梁雪中奉天平令狐相公書問兼…形於短篇以申仰謝</font>    </b>    <br />    遠守宦情薄，故人書信來。共曾花下別，今獨雪中回。    <br />    紙尾得新什，眉頭還暫開。此時同雁鶩，池上一徘徊。   </p>   <p>    <b>     <font color=\"#FF6600\">酬令狐相公秋懷見寄</font>    </b>    <br />    寂寞蟬聲靜，差池燕羽回。秋風憐越絕，朔氣想台駘。    <br />    相去數千里，無因同一杯。慇勤望飛雁，新自塞垣來。   </p>   <p>    <b>     <font color=\"#FF6600\">酬太原令狐相公見寄</font>    </b>    <br />    書信來天外，瓊瑤滿匣中。衣冠南渡遠，旌節北門雄。    <br />    鶴唳華亭月，馬嘶榆塞風。山川幾千里，惟有兩心同。   </p>   <p>    <b>     <font color=\"#FF6600\">酬令狐相公歲暮遠懷見寄（依韻）</font>    </b>    <br />    別侶孤鶴怨，沖天威鳳歸。容光一以間，夢想是耶非。    <br />    芳訊遠彌重，知音老更稀。不如湖上雁，北向整毛衣。   </p>   <p>    <b>     <font color=\"#FF6600\">酬令狐相公親仁郭家花下即事見寄</font>    </b>    <br />    荀令園林好，山公遊賞頻。豈無花下侶，遠望眼中人。    <br />    斜日漸移影，落英紛委塵。一吟相思曲，惆悵江南春。   </p>   <p>    <b>     <font color=\"#FF6600\">酬令狐相公首夏閒居書懷見寄</font>    </b>    <br />    蕙草芳未歇，綠槐陰已成。金罍唯獨酌，瑤瑟有離聲。    <br />    翔泳各殊勢，篇章空寄情。應憐三十載，未變使君名。   </p>   <p>    <b>     <font color=\"#FF6600\">酬令狐相公庭前白菊花謝偶書所懷見寄</font>    </b>    <br />    數叢如雪色，一旦冒霜開。寒蕊差池落，清香斷續來。    <br />    思深含別怨，芳謝惜年催。千里難同賞，看看又早梅。   </p>   <p>    <b>     <font color=\"#FF6600\">酬令狐相公季冬南郊宿齋見寄</font>    </b>    <br />    壇下雪初霽，南城凍欲生。齋心祠上帝，高步領名卿。    <br />    沐浴含芳澤，周旋聽佩聲。猶憐廣平守，寂寞竟何成。   </p>   <p>    <b>     <font color=\"#FF6600\">貞元中侍郎舅氏牧華州時余再忝科第前後…因成篇題舊寺</font>    </b>    <br />    曾作關中客，頻經伏毒巖。晴煙沙苑樹，晚日渭川帆。    <br />    昔是青春貌，今悲白雪髯。郡樓空一望，含意捲高簾。   </p>   <p>    <b>     <font color=\"#FF6600\">酬令狐相公杏園花下飲有懷見寄</font>    </b>    <br />    年年曲江望，花發即經過。未飲心先醉，臨風思倍多。    <br />    三春看又盡，兩地欲如何。日望長安道，空成勞者歌。   </p>   <p>    <b>     <font color=\"#FF6600\">令狐相公見示題洋州崔侍郎宅雙木瓜花頃…來什輒成和章</font>    </b>    <br />    金牛蜀路遠，玉樹帝城春。榮耀生華館，逢迎欠主人。    <br />    簾前疑小雪，牆外麗行塵。來去皆回首，情深是德鄰。   </p>   <p>    <b>     <font color=\"#FF6600\">和令狐相公春早朝回鹽鐵使院中作</font>    </b>    <br />    柳動御溝清，威遲堤上行。城隅日未過，山色雨初晴。    <br />    鶯避傳呼起，花臨府署明。簿書盈几案，要自有高情。   </p>   <p>    <b>     <font color=\"#FF6600\">和令狐僕射相公題龍回寺</font>    </b>    <br />    茲地迴鑾日，皇家禪聖時。路無胡馬跡，人識漢官儀。    <br />    天子旌旗度，法王龍象隨。知懷去家歎，經此益遲遲。   </p>   <p>    <b>     <font color=\"#FF6600\">令狐相公頻示新什早春南望遐想漢中因抒短章以寄情愫</font>    </b>    <br />    軍城臨漢水，旌旆起春風。遠思見江草，歸心看塞鴻。    <br />    野花沿古道，新葉映行宮。惟有詩兼酒，朝朝兩不同。   </p>   <p>    <b>     <font color=\"#FF6600\">和令狐相公詠梔子花</font>    </b>    <br />    蜀國花已盡，越桃今已開。色疑瓊樹倚，香似玉京來。    <br />    且賞同心處，那憂別葉催。佳人如擬詠，何必待寒梅。   </p>   <p>    <b>     <font color=\"#FF6600\">酬令狐相公新蟬見寄</font>    </b>    <br />    相去三千里，聞蟬同此時。清吟曉露葉，愁噪夕陽枝。    <br />    忽爾弦斷絕，俄聞管參差。洛橋碧雲晚，西望佳人期。   </p>   <p>    <b>     <font color=\"#FF6600\">酬樂天閒臥見寄</font>    </b>    <br />    散誕向陽眠，將閒敵地仙。詩情茶助爽，藥力酒能宣。    <br />    風碎竹間日，露明池底天。同年未同隱，緣欠買山錢。   </p>   <p>    <b>     <font color=\"#FF6600\">酬樂天小亭寒夜有懷</font>    </b>    <br />    寒夜陰雲起，疏林宿鳥驚。斜風閃燈影，迸雪打窗聲。    <br />    竟夕不能寐，同年知此情。漢皇無奈老，何況本書生。   </p>   <p>    <b>     <font color=\"#FF6600\">將之官留辭裴令公留守</font>    </b>    <br />    祖帳臨伊水，前旌指渭河。風煙裡數少，雲雨別情多。    <br />    重疊受恩久，邅回如命何。東山與東閣，終異再經過。   </p>   <p>    <b>     <font color=\"#FF6600\">酬喜相遇同州與樂天替代</font>    </b>    <br />    舊託松心契，新交竹使符。行年同甲子，筋力羨丁夫。    <br />    別後詩成帙，攜來酒滿壺。今朝停五馬，不獨為羅敷。   </p>   <p>    <b>     <font color=\"#FF6600\">閒坐憶樂天以詩問酒熟未</font>    </b>    <br />    案頭開縹帙，肘後檢青囊。唯有達生理，應無治老方。    <br />    減書存眼力，省事養心王。君酒何時熟，相攜入醉鄉。   </p>   <p>    <b>     <font color=\"#FF6600\">秋中暑退贈樂天</font>    </b>    <br />    暑服宜秋著，清琴入夜彈。人情皆向菊，風意欲摧蘭。    <br />    歲稔貧心泰，天涼病體安。相逢取次第，卻甚少年歡。   </p>   <p>    <b>     <font color=\"#FF6600\">樂天池館夏景方妍白蓮初開彩舟空泊唯邀緇侶因以戲之</font>    </b>    <br />    池館今正好，主人何寂然。白蓮方出水，碧樹未鳴蟬。    <br />    靜室宵聞磬，齋廚晚絕煙。蕃僧如共載，應不是神仙。   </p>   <p>    <b>     <font color=\"#FF6600\">酬樂天感秋涼見寄</font>    </b>    <br />    庭晚初辨色，林秋微有聲。槿衰猶強笑，蓮迥卻多情。    <br />    簷燕歸心動，韝鷹俊氣生。閒人占閒景，酒熟且同傾。   </p>   <p>    <b>     <font color=\"#FF6600\">秋晚新晴夜月如練有懷樂天</font>    </b>    <br />    雨歇晚霞明，風調夜景清。月高微暈散，雲薄細鱗生。    <br />    露草百蟲思，秋林千葉聲。相望一步地，脈脈萬重情。   </p>   <p>    <b>     <font color=\"#FF6600\">新秋對月寄樂天</font>    </b>    <br />    月露發光彩，此時方見秋。夜涼金氣應，天靜火星流。    <br />    蛩響偏依井，螢飛直過樓。相知盡白首，清景復追遊。   </p>   <p>    <b>     <font color=\"#FF6600\">酬樂天小台晚坐見憶</font>    </b>    <br />    小台堪遠望，獨上清秋時。有酒無人勸，看山只自知。    <br />    幽禽囀新竹，孤蓮落靜池。高門勿遽掩，好客無前期。   </p>   <p>    <b>     <font color=\"#FF6600\">早秋雨後寄樂天</font>    </b>    <br />    夜雲起河漢，朝雨灑高林。梧葉先風落，草蟲迎濕吟。    <br />    簟涼扇恩薄，室靜琴思深。且喜炎前別，安能懷寸陰。   </p>   <p>    <b>     <font color=\"#FF6600\">秋晚病中樂天以詩見問力疾奉酬</font>    </b>    <br />    耳虛多聽遠，展轉晨雞鳴。一室背燈臥，中宵掃葉聲。    <br />    蘭芳經雨敗，鶴病得秋輕。肯踏衡門草，唯應是友生。   </p>   <p>    <b>     <font color=\"#FF6600\">和樂天燒藥不成命酒獨醉</font>    </b>    <br />    九轉欲成就，百神應主持。嬰啼鼎上去，老貌鏡前悲。    <br />    卻顧空丹灶，回心向酒卮。醺然耳熱後，暫似少年時。   </p>   <p>    <b>     <font color=\"#FF6600\">元日樂天見過因舉酒為賀</font>    </b>    <br />    漸入有年數，喜逢新歲來。震方天籟動，寅位帝車回。    <br />    門巷掃殘雪，林園驚早梅。與君同甲子，壽酒讓先杯。   </p>   <p>    <b>     <font color=\"#FF6600\">酬馬大夫以愚獻通草茇      <a target=\"_blank\" href=\"http://140.111.1.40/yitic/frc/frc11721.htm\">●</a>酒感通拔二字因而寄別之作     </font>    </b>    <br />    泥沙難振拔，誰復問窮通。莫訝提壺贈，家傳枕曲風。    <br />    成謠獨酌後，深意片言中。不進終無已，應須荀令公。   </p>   <p>    <b>     <font color=\"#FF6600\">奉和司空裴相公中書即事通簡舊僚之作</font>    </b>    <br />    譚笑在巖廊，人人盡所長。儀形見山立，文字動星光。    <br />    日運丹青筆，時看赤白囊。佇聞戎馬息，入賀領鴛行。   </p>   <p>    <b>     <font color=\"#FF6600\">微之鎮武昌中路見寄藍橋懷舊之作淒然繼和兼寄安平</font>    </b>    <br />    今日油幢引，他年黃紙追。同為三楚客，獨有九霄期。    <br />    宿草恨長在，傷禽飛尚遲。武昌應已到，新柳映紅旗。   </p>   <p>    <b>     <font color=\"#FF6600\">將赴蘇州途出洛陽留守李相公累申宴餞寵行…以申仰謝</font>    </b>    <br />    歲杪風物動，雪餘宮苑晴。兔園賓客至，金谷管弦聲。    <br />    洛水故人別，吳宮新燕迎。越郎憂不淺，懷袖有瓊英。   </p>   <p>    <b>     <font color=\"#FF6600\">牛相公留守見示城外新墅有溪竹秋月親情多往…兼命同作</font>    </b>    <br />    別墅洛城外，月明村野通。光輝滿地上，絲管發舟中。    <br />    堤艷菊花露，島涼松葉風。高情限清禁，寒漏滴深宮。   </p>   <p>    <b>     <font color=\"#FF6600\">牛相公林亭雨後偶成</font>    </b>    <br />    飛雨過池閣，浮光生草樹。新竹開粉奩，初蓮爇香注。    <br />    野花無時節，水鳥自來去。若問知境人，人間第一處。   </p>   <p>    <b>     <font color=\"#FF6600\">酬滑州李尚書秋日見寄</font>    </b>    <br />    一入石渠署，三聞宮樹蟬。丹霄未得路，白髮又添年。    <br />    雙節外台貴，孤簫中禁傳。征黃在旦夕，早晚發南燕。   </p>   <p>    <b>     <font color=\"#FF6600\">和西川李尚書漢州微月遊房太尉西湖</font>    </b>    <br />    木落漢川夜，西湖懸玉鉤。旌旗環水次，舟楫泛中流。    <br />    目極想前事，神交如共遊。瑤琴久已絕，松韻自悲秋。   </p>   <p>    <b>     <font color=\"#FF6600\">和重題</font>    </b>    <br />    林端落照盡，湖上遠嵐清。水榭芝蘭室，仙舟魚鳥情。    <br />    人琴久寂寞，煙月若平生。一泛釣璜處，再吟鏘玉聲。   </p>   <p>    <b>     <font color=\"#FF6600\">酬李相公喜歸鄉國自鞏縣夜泛洛水見寄</font>    </b>    <br />    鞏樹煙月上，清光含碧流。且無三已色，猶泛五湖舟。    <br />    鵬息風還起，鳳歸林正秋。雖攀小山桂，此地不淹留。   </p>   <p>    <b>     <font color=\"#FF6600\">和李相公平泉潭上喜見初月</font>    </b>    <br />    家山見初月，林壑悄無塵。幽境此何夕，清光如為人。    <br />    潭空破鏡入，風動翠蛾嚬。會向瑣窗望，追思伊洛濱。   </p>   <p>    <b>     <font color=\"#FF6600\">和李相公初歸平泉過龍門南嶺遙望山居即事</font>    </b>    <br />    暫別明庭去，初隨優詔還。曾為鵬鳥賦，喜過鑿龍山。    <br />    新墅煙火起，野程泉石間。巖廊人望在，只得片時閒。   </p>   <p>    <b>     <font color=\"#FF6600\">和李相公以平泉新墅獲方外之名因為詩…兼見寄之什</font>    </b>    <br />    業繼韋平後，家依昆閬間。恩華辭北第，瀟灑愛東山。    <br />    滿室圖書在，入門松菊閒。垂天雖暫息，一舉出人寰。   </p>   <p>    <b>     <font color=\"#FF6600\">發蘇州後登武丘寺望海樓（一作望梅樓）</font>    </b>    <br />    獨宿望海樓，夜深珍木冷。僧房已閉戶，山月方出嶺。    <br />    碧池涵劍彩，寶剎搖星影。卻憶郡齋中，虛眠此時景。   </p>   <p>    <b>     <font color=\"#FF6600\">松江送處州奚使君</font>    </b>    <br />    吳越古今路，滄波朝夕流。從來別離地，能使管弦愁。    <br />    江草帶煙暮，海雲含雨秋。知君五陵客，不樂石門遊。   </p>   <p>    <b>     <font color=\"#FF6600\">題報恩寺</font>    </b>    <br />    雲外支硎寺，名聲敵虎丘。石文留馬跡，峰勢聳牛頭。    <br />    泉眼潛通海，松門預帶秋。遲回好風景，王謝昔曾遊。   </p>   <p>    <b>     <font color=\"#FF6600\">罷郡姑蘇北歸渡揚子津（後首一作姑蘇台詩）</font>    </b>    <br />    幾歲悲南國，今朝賦北征。歸心渡江勇，病體得秋輕。    <br />    海闊石門小，城高粉堞明。金山舊遊寺，過岸聽鐘聲。    <br />    故國荒台在，前臨震澤波。綺羅隨世盡，麋鹿古時多。    <br />    築用金鎚力，摧因石鼠窠。昔年雕輦路，唯有採樵歌。   </p>   <p>    <b>     <font color=\"#FF6600\">尋汪道士不遇</font>    </b>    <br />    仙子東南秀，泠然善馭風。笙歌五雲裡，天地一壺中。    <br />    受籙金華洞，焚香玉帝宮。我來君閉戶，應是向崆峒。   </p>   <p>    <b>     <font color=\"#FF6600\">謝柳子厚寄疊石硯</font>    </b>    <br />    常時同硯席，寄硯感離群。清越敲寒玉，參差疊碧雲。    <br />    煙嵐餘斐亹，水墨兩氛氳。好與陶貞白，松窗寫紫文。   </p>   <p>    <b>     <font color=\"#FF6600\">元日感懷</font>    </b>    <br />    振蟄春潛至，湘南人未歸。身加一日長，心覺去年非。    <br />    燎火委虛燼，兒童衒綵衣。異鄉無舊識，車馬到門稀。   </p>   <p>    <b>     <font color=\"#FF6600\">謝宣州崔相公賜馬</font>    </b>    <br />    浮雲金絡膝，昨日別朱輪。啣草如懷戀，嘶風尚意頻。    <br />    曾將比君子，不是換佳人。從此西歸路，應容躡後塵。   </p>   <p>    <b>     <font color=\"#FF6600\">南中書來</font>    </b>    <br />    君書問風俗，此地接炎州。淫祀多青鬼，居人少白頭。    <br />    旅情偏在夜，鄉思豈唯秋。每羨朝宗水，門前盡日流。   </p>   <p>    <b>     <font color=\"#FF6600\">題招隱寺</font>    </b>    <br />    隱士遺塵在，高僧精舍開。地形臨渚斷，江勢觸山回。    <br />    楚野花多思，南禽聲例哀。慇勤最高頂，閒即望鄉來。   </p>   <p>    <b>     <font color=\"#FF6600\">思歸寄山中友人</font>    </b>    <br />    蕭條對秋色，相憶在雲泉。木落病身死，潮平歸思懸。    <br />    涼鐘山頂寺，暝火渡頭船。此地非吾士，閒留又一年。   </p>   <p>    <b>     <font color=\"#FF6600\">有感</font>    </b>    <br />    死且不自覺，其餘安可論。昨宵鳳池客，今日雀羅門。    <br />    騎吏塵未息，銘旌風已翻。平生紅粉愛，惟解哭黃昏。   </p>   <p>    <b>     <font color=\"#FF6600\">途次敷水驛伏睹華州舅氏昔日行縣題詩處潸然有感</font>    </b>    <br />    昔日股肱守，朱輪茲地遊。繁華日已謝，章句此空留。    <br />    蔓草佳城閉，故林棠樹秋。今來重垂淚，不忍過西州。   </p>   <p>    <b>     <font color=\"#FF6600\">奉和鄭相公以考功十弟山薑花俯賜篇詠</font>    </b>    <br />    採擷黃姜蕊，封題青瑣闈。共聞調膳日，正是退朝歸。    <br />    響為纖筵發，情隨彩翰飛。故將天下寶，萬里與光輝。   </p>   <p>    <b>     <font color=\"#FF6600\">題淳於髡墓</font>    </b>    <br />    生為齊贅婿，死作楚先賢。應以客卿葬，故臨官道邊。    <br />    寓言本多興，放意能合權。我有一石酒，置君墳樹前。   </p>   <p>    <b>     <font color=\"#FF6600\">送春詞</font>    </b>    <br />    昨來樓上迎春處，今日登樓又送歸。蘭蕊殘妝含露泣，柳條長袖向風揮。    <br />    佳人對鏡容顏改，楚客臨江心事違。萬古至今同此恨，無如一醉盡忘機。   </p>   <p>    <b>     <font color=\"#FF6600\">送李尚書鎮滑州</font>    </b>    <br />    南徐報政入文昌，東郡須才別建章。視草名高同蜀客，擁旄年少勝荀郎。    <br />    黃河一曲當城下，緹騎千重照路傍。自古相門還出相，如今人望在巖廊。   </p>   <p>    <b>     <font color=\"#FF6600\">送渾大夫赴豐州</font>    </b>    <br />    鳳銜新詔降恩華，又見旌旗出渾家。故吏來辭辛屬國，精兵願逐李輕車。    <br />    氈裘君長迎風馭，錦帶酋豪踏雪衙。其奈明年好春日，無人喚看牡丹花。   </p>   <p>    <b>     <font color=\"#FF6600\">送源中丞充新羅冊立使（侍中之孫）</font>    </b>    <br />    相門才子稱華簪，持節東行捧德音。身帶霜威辭鳳闕，口傳天語到雞林。    <br />    煙開鰲背千尋碧，日浴鯨波萬頃金。想見扶桑受恩處，一時西拜盡傾心。   </p>   <p>    <b>     <font color=\"#FF6600\">送王司馬之陝州（自太常丞授，工為詩）</font>    </b>    <br />    暫輟清齋出太常，空攜詩卷赴甘棠。府公既有朝中舊，司馬應容酒後狂。    <br />    案牘來時唯署字，風煙入興便成章。兩京大道多遊客，每遇詞人戰一場。   </p>   <p>    <b>     <font color=\"#FF6600\">洛中送楊處厚入關便遊蜀</font>    </b>    <br />    洛陽秋日正淒淒，君去西秦更向西。舊學三冬今轉富，曾傷六翮養初齊。    <br />    王城曉入窺丹鳳，蜀路晴來見碧雞。早識臥龍應有分，不妨從此躡丹梯。   </p>   <p>    <b>     <font color=\"#FF6600\">送周使君罷渝州歸郢州別墅</font>    </b>    <br />    君思郢上吟歸去，故自渝南擲郡章。野戍岸邊留畫舸，綠蘿陰下到山莊。    <br />    池荷雨後衣香起，庭草春深綬帶長。只恐鳴騶催上道，不容待得晚菘嘗。   </p>   <p>    <b>     <font color=\"#FF6600\">奉送浙西李僕射相公赴鎮</font>    </b>    <br />    建節東行是舊遊，歡聲喜氣滿吳州。郡人重得黃丞相，童子爭迎郭細侯。    <br />    詔下初辭溫室樹，夢中先到景陽樓。自憐不識平津閣，遙望旌旗汝水頭。   </p>   <p>    <b>     <font color=\"#FF6600\">重送浙西李相公頃廉問江南已經七載…領舊地新加旌旄</font>    </b>    <br />    江北萬人看玉節，江南千騎引金鐃。鳳從池上遊滄海，鶴到遼東識舊巢。    <br />    城下清波含百谷，窗中遠岫列三茅。碧雞白馬迴翔久，卻憶朱方是樂郊。   </p>   <p>    <b>     <font color=\"#FF6600\">送前進士蔡京赴學究科（時崔相公、楊尚書掌選）</font>    </b>    <br />    耳聞戰鼓帶經鋤，振發聲名自里閭。已是世間能賦客，更攻窗下絕編書。    <br />    朱門達者誰能識，絳帳書生盡不如。幸遇天官舊丞相，知君無翼上空虛。   </p>   <p>    <b>     <font color=\"#FF6600\">送唐舍人出鎮閩中</font>    </b>    <br />    暫辭鴛鷺出蓬瀛，忽擁貔貅鎮粵城。閩嶺夏雲迎皂蓋，建溪秋樹映紅旌。    <br />    山川遠地由來好，富貴當年別有情。了卻人間婚嫁事，復歸朝右作公卿。   </p>   <p>    <b>     <font color=\"#FF6600\">送李中丞赴楚州</font>    </b>    <br />    緹騎朱旗入楚城，士林皆賀振家聲。兒童但喜迎賓守，故吏猶應記姓名。    <br />    萬頃水田連郭秀，四時煙月映淮清。憶君初得昆山玉，同向揚州攜手行。   </p>   <p>    <b>     <font color=\"#FF6600\">奉送李戶部侍郎自河南尹再除本官歸闕</font>    </b>    <br />    昔年內署振雄詞，今日東都結去思。宮女猶傳洞簫賦，國人先詠袞衣詩。    <br />    華星卻覆文昌位，別鶴重歸太乙池。想到金閨待通籍，一時驚喜見風儀。   </p>   <p>    <b>     <font color=\"#FF6600\">送蘄州李郎中赴任</font>    </b>    <br />    楚關蘄水路非賒，東望雲山日夕佳。薤葉照人呈夏簟，松花滿碗試新茶。    <br />    樓中飲興因明月，江上詩情為晚霞。北地交親長引領，早將玄鬢到京華。   </p>   <p>    <b>     <font color=\"#FF6600\">送國子令狐博士赴興元覲省</font>    </b>    <br />    相門才子高陽族，學省清資五品官。諫院過時榮棣萼，謝庭歸去踏芝蘭。    <br />    山中花帶煙嵐晚，棧底江涵雪水寒。伯仲到家人盡賀，柳營蓮府遞相歡。   </p>   <p>    <b>     <font color=\"#FF6600\">送李二十九兄員外赴邠寧使幕</font>    </b>    <br />    家襲韋平身業文，素風清白至今貧。南宮通籍新郎吏，西候從戎舊主人。    <br />    城外草黃秋有雪，烽頭煙靜虜無塵。鼎門為別霜天曉，賸把離觴三五巡。   </p>   <p>    <b>     <font color=\"#FF6600\">送分司陳郎中只召直史館重修三聖實錄</font>    </b>    <br />    蟬鳴官樹引行車，言自成周赴玉除。遠取南朝貴公子，重修東觀帝王書。    <br />    常時載筆窺金匱，暇日登樓到石渠。若問舊人劉子政，如今白首在南徐。   </p>   <p>    <b>     <font color=\"#FF6600\">送慧則法師歸上都因呈廣宣上人</font>    </b>    <br />    昨日東林看講時，都人像馬蹋琉璃。雪山童子應前世，金粟如來是本師。    <br />    一錫言歸九城路，三衣曾拂萬年枝。休公久別如相問，楚客逢秋心更悲。   </p>   <p>    <b>     <font color=\"#FF6600\">送義舟師卻還黔南</font>    </b>    <br />    黔江秋水浸雲霓，獨泛慈航路不迷。猿狖窺齋林葉動，蛟龍聞咒浪花低。    <br />    如蓮半偈心常悟，問菊新詩手自攜。常說摩圍似靈鷲，卻將山屐上丹梯。   </p>   <p>    <b>     <font color=\"#FF6600\">送景玄師東歸</font>    </b>    <br />    東林寺裡一沙彌，心愛當時才子詩。山下偶隨流水出，秋來卻赴白雲期。    <br />    灘頭躡屐挑沙菜，路上停舟讀古碑。想到舊房拋錫杖，小松應有過簷枝。   </p>   <p>    <b>     <font color=\"#FF6600\">漢壽城春望</font>    </b>    <br />    漢壽城邊野草春，荒祠古墓對荊榛。田中牧豎燒芻狗，陌上行人看石麟。    <br />    華表半空經霹靂，碑文才見滿埃塵。不知何日東瀛變，此地還成要路津。   </p>   <p>    <b>     <font color=\"#FF6600\">荊門道懷古</font>    </b>    <br />    南國山川舊帝畿，宋台梁館尚依稀。馬嘶古道行人歇，麥秀空城野雉飛。    <br />    風吹落葉填宮井，火入荒陵化寶衣。徒使詞臣庾開府，咸陽終日苦思歸。   </p>   <p>    <b>     <font color=\"#FF6600\">朗州竇員外見示與澧州元郎中郡齋贈答…因以繼和</font>    </b>    <br />    鴛鷺差池出建章，彩旗朱戶蔚相望。新恩共理犬牙地，昨日同含雞舌香。    <br />    白芷江邊分驛路，山桃蹊外接甘棠。應憐一罷金閨籍，枉渚逢春十度傷。   </p>   <p>    <b>     <font color=\"#FF6600\">早春對雪奉寄澧州元郎中</font>    </b>    <br />    新賜魚書墨未乾，賢人暫出遠人安。朝驅旌旆行時令，夜見星辰憶舊官。    <br />    梅蕊覆階鈴閣暖，雪峰當戶戟枝寒。寧知楚客思公子，北望長吟澧有蘭。   </p>   <p>    <b>     <font color=\"#FF6600\">竇朗州見示與澧州元郎中早秋贈答命同作</font>    </b>    <br />    鄰境諸侯同捨郎，芷江蘭浦恨無梁。秋風門外旌旗動，曉露庭中橘柚香。    <br />    玉簟微涼宜白晝，金笳入暮應清商，騷人昨夜聞鶗鷢，不歎流年惜眾芳。   </p>   <p>    <b>     <font color=\"#FF6600\">松滋渡望峽中</font>    </b>    <br />    渡頭輕雨灑寒梅，雲際溶溶雪水來。夢渚草長迷楚望，夷陵土黑有秦灰。    <br />    巴人淚應猿聲落，蜀客船從鳥道回。十二碧峰何處所，永安宮外是荒台。   </p>   <p>    <b>     <font color=\"#FF6600\">衢州徐員外使君遺以縞紵兼竹書箱因成一篇用答佳貺</font>    </b>    <br />    爛柯山下舊仙郎，列宿來添婺女光。遠放歌聲分白紵，知傳家學與青箱。    <br />    水朝滄海何時去，蘭在幽林亦自芳。聞說天台有遺愛，人將琪樹比甘棠。   </p>   <p>    <b>     <font color=\"#FF6600\">唐秀才贈端州紫石硯，以詩答之</font>    </b>    <br />    端州石硯人間重，贈我因知正草玄。闕里廟堂空舊物，開方灶下豈天然。    <br />    玉蜍吐水霞光靜，彩翰搖風絳錦鮮。此日傭工記名姓，因君數到墨池前。   </p>   <p>    <b>     <font color=\"#FF6600\">覽董評事思歸之什因以詩贈</font>    </b>    <br />    幾年油幕佐征東，卻泛滄浪狎釣童。欹枕醉眠成戲蝶，抱琴閒望送歸鴻。    <br />    文儒自襲膠西相，倚伏能齊塞上翁。更說扁舟動鄉思，青菰已熟奈秋風。   </p>   <p>    <b>     <font color=\"#FF6600\">謝寺雙檜（揚州法雲寺謝鎮西宅，古檜存焉）</font>    </b>    <br />    雙檜蒼然古貌奇，含煙吐霧郁參差。晚依禪客當金殿，初對將軍映畫旗。    <br />    龍象界中成寶蓋，鴛鴦瓦上出高枝。長明燈是前朝焰，曾照青青年少時。   </p>   <p>    <b>     <font color=\"#FF6600\">寄楊八壽州</font>    </b>    <br />    風獵紅旗入壽春，滿城歌舞向朱輪。八公山下清淮水，千騎塵中白面人。    <br />    桂嶺雨餘多鶴跡，茗園晴望似龍鱗。聖朝方用敢言者，次第應須舊諫臣。   </p>   <p>    <b>     <font color=\"#FF6600\">洛中寺北樓見賀監草書題詩</font>    </b>    <br />    高樓賀監昔曾登，壁上筆蹤龍虎騰。中國書流尚皇象，北朝文士重徐陵。    <br />    偶因獨見空驚目，恨不同時便伏膺。唯恐塵埃轉磨滅，再三珍重囑山僧。   </p>   <p>    <b>     <font color=\"#FF6600\">聞韓賓擢第歸覲以詩美之兼賀韓十五曹長時韓牧永州</font>    </b>    <br />    零陵香草滿郊坰，丹穴雛飛入翠屏。孝若歸來成畫贊，孟陽別後有山銘。    <br />    蘭陔舊地花才結，桂樹新枝色更青。為報儒林丈人道，如今從此鬢星星。   </p>   <p>    <b>     <font color=\"#FF6600\">宣上人遠寄和禮部王侍郎放榜後詩，因而繼和</font>    </b>    <br />    禮闈新榜動長安，九陌人人走馬看。一日聲名遍天下，滿城桃李屬春官。    <br />    自吟白雪詮詞賦，指示青雲借羽翰。借問至公誰印可，支郎天眼定中觀。   </p>   <p>    <b>     <font color=\"#FF6600\">贈東嶽張煉師</font>    </b>    <br />    東嶽真人張煉師，高情雅淡世間稀。堪為列女書青簡，久事元君住翠微。    <br />    金縷機中拋錦字，玉清台上著霓衣。雲衢不要吹簫伴，只擬乘鸞獨自飛。   </p>   <p>    <b>     <font color=\"#FF6600\">秘書崔少監見示墜馬長句，因而和之</font>    </b>    <br />    麟台少監舊仙郎，洛水橋邊墜馬傷。塵污腰間青襞綬，風飄掌下紫遊韁。    <br />    上車著作應來問，折臂三公定送方。猶賴德全如醉者，不妨吟詠入篇章。   </p>   <p>    <b>     <font color=\"#FF6600\">寄楊虢州與之舊姻</font>    </b>    <br />    避地江湖知幾春，今來本郡擁朱輪。阮郎無復里中舊，楊僕卻為關外人。    <br />    各繫一官難命駕，每懷前好易沾巾。玉城山裡多靈藥，擺落功名且養神。   </p>   <p>    <b>     <font color=\"#FF6600\">秋日題竇員外崇德里新居（竇時判度支案）</font>    </b>    <br />    長愛街西風景閒，到君居處暫開顏。清光門外一渠水，秋色牆頭數點山。    <br />    疏種碧鬆通月朗，多栽紅藥待春還。莫言堆案無餘地，認得詩人在此間。   </p>   <p>    <b>     <font color=\"#FF6600\">蒙恩轉儀曹郎依前充集賢學士舉韓潮州自代因寄七言</font>    </b>    <br />    翔鸞闕下謝恩初，通籍由來在石渠。暫入南宮判祥瑞，還歸內殿閱圖書。    <br />    故人猶在三江外，同病凡經二紀餘。今日薦君嗟久滯，不惟文體似相如。   </p>   <p>    <b>     <font color=\"#FF6600\">途次華州陪錢大夫登城北樓春望因睹李崔令狐…題此詩</font>    </b>    <br />    城樓四望出風塵，見盡關西渭北春。百二山河雄上國，一雙旌旆委名臣。    <br />    壁中今日題詩處，天上同時草詔人。莫怪老郎呈濫吹，宦途雖別舊情親。   </p>   <p>    <b>     <font color=\"#FF6600\">始聞秋風</font>    </b>    <br />    昔看黃菊與君別，今聽玄蟬我卻回。五夜颼飀枕前覺，一年顏狀鏡中來。    <br />    馬思邊草拳毛動，雕眄青雲睡眼開。天地肅清堪四望，為君扶病上高台。   </p>   <p>    <b>     <font color=\"#FF6600\">洛中初冬拜表有懷上京故人</font>    </b>    <br />    鳳樓南面控三條，拜表郎官早渡橋。清洛曉光鋪碧簟，上陽霜葉剪紅綃。    <br />    省門簪組初成列，雲路鴛鸞想退朝。寄謝慇勤九天侶，搶榆水擊各逍遙。   </p>   <p>    <b>     <font color=\"#FF6600\">尉遲郎中見示自南遷牽復卻至洛城東舊居之作因以和之</font>    </b>    <br />    曾遭飛語十年謫，新受恩光萬里還。朝服不妨遊洛浦，郊園依舊看嵩山。    <br />    竹含天籟清商樂，水繞庭台碧玉環。留作功成退身地，如今只是暫時閒。   </p>   <p>    <b>     <font color=\"#FF6600\">洛中酬福建陳判官見贈</font>    </b>    <br />    潦倒聲名擁腫材，一生多故苦邅回。南宮舊籍遙相管，東洛閒門晝未開。    <br />    靜對道流論藥石，偶逢詞客與瓊瑰。怪君近日文鋒利，新向延平看劍來。   </p>   <p>    <b>     <font color=\"#FF6600\">和蘇十郎中謝病閒居時嚴常侍蕭給事…有二毛之作</font>    </b>    <br />    清羸隱几望雲空，左掖鴛鸞到室中。一卷素書消永日，數莖斑髮對秋風。    <br />    菱花照後容雖改，蓍草占來命已通。莫怪人人驚早白，緣君尚是黑頭翁。   </p>   <p>    <b>     <font color=\"#FF6600\">酬淮南廖參謀秋夕見過之作</font>    </b>    <br />    揚州從事夜相尋，無限新詩月下吟。初服已驚玄髮長，高情猶向碧雲深。    <br />    語餘時舉一杯酒，坐久方聞四處砧。不逐繁華訪閒散，知君擺落俗人心。   </p>   <p>    <b>     <font color=\"#FF6600\">題王郎中宣義里新居</font>    </b>    <br />    愛君新買街西宅，客到如遊鄠杜間。雨後退朝貪種樹，申時出省趁看山。    <br />    門前巷陌三條近，牆內池亭萬境閒。見擬移居作鄰里，不論時節請開關。   </p>   <p>    <b>     <font color=\"#FF6600\">酬朗州崔員外與任十四兄侍御同過鄙人舊居…時守吳郡</font>    </b>    <br />    昔日居鄰招屈亭，楓林橘樹鷓鴣聲。一辭御苑青門去，十見蠻江白芷生。    <br />    自此曾沾宣室召，如今又守闔閭城。何人萬里能相憶，同捨仙郎與外兄。   </p>   <p>    <b>     <font color=\"#FF6600\">劉駙馬水亭避暑</font>    </b>    <br />    千竿竹翠數蓮紅，水閣虛涼玉簟空。琥珀盞紅疑漏酒，水晶簾瑩更通風。    <br />    賜冰滿碗沉朱實，法饌盈盤覆碧籠。盡日逍遙避煩暑，再三珍重主人翁。   </p>   <p>    <b>     <font color=\"#FF6600\">述舊賀遷寄陝虢孫常侍（南宮、左輔，兩處交代）</font>    </b>    <br />    南宮幸襲芝蘭後，左輔曾交印綬來。多病未離清洛苑，新恩已歷望仙台。    <br />    關頭古塞桃林靜，城下長河竹箭回。聞說隨車有零雨，此時偏動子荊才。   </p>   <p>    <b>     <font color=\"#FF6600\">江陵嚴司空見示與成都武相公唱和，因命同作</font>    </b>    <br />    南荊西蜀大行台，幕府旌門相對開。名重三司平水土，威雄八陣役風雷。    <br />    彩雲朝望青城起，錦浪秋經白帝來。不是郢中清唱發，誰當丞相掞天才。   </p>   <p>    <b>     <font color=\"#FF6600\">廟庭偃松詩</font>    </b>    <br />    勢軋枝偏根已危，高情一見與扶持。忽從憔悴有生意，卻為離披無俗姿。    <br />    影入巖廊行樂處，韻含天籟宿齋時。謝公莫道東山去，待取陰成滿鳳池。   </p>   <p>    <b>     <font color=\"#FF6600\">贈致仕滕庶子先輩（時及第人中最老）</font>    </b>    <br />    朝服歸來晝錦榮，登科記上更無兄。壽觴每使曾孫獻，勝境長攜眾妓行。    <br />    矍鑠據鞍時騁健，慇勤把酒尚多情。凌寒卻向山陰去，衣繡郎君雪裡行。   </p>   <p>    <b>     <font color=\"#FF6600\">哭呂衡州，時予方謫居</font>    </b>    <br />    一夜霜風凋玉芝，蒼生望絕士林悲。空懷濟世安人略，不見男婚女嫁時。    <br />    遺草一函歸太史，旅墳三尺近要離。朔方徙歲行當滿，欲為君刊第二碑。   </p>   <p>    <b>     <font color=\"#FF6600\">夔州竇員外使君見示悼妓詩顧余嘗識之因命同作</font>    </b>    <br />    前年曾見兩鬟時，今日驚吟悼妓詩。鳳管學成知有籍，龍媒欲換歎無期。    <br />    空廊月照常行地，後院花開舊折枝。寂寞魚山青草裡，何人更立智瓊祠。   </p>   <p>    <b>     <font color=\"#FF6600\">竇夔州見寄寒食日憶故姬小紅吹笙，因和之</font>    </b>    <br />    鸞聲窈眇管參差，清韻初調眾樂隨。幽院妝成花下弄，高樓月好夜深吹。    <br />    忽驚暮雨飄零盡，唯有朝雲夢想期。聞道今年寒食日，東山舊路獨行遲。   </p>   <p>    <b>     <font color=\"#FF6600\">哭龐京兆（少年有俊氣，常擢制科之首）</font>    </b>    <br />    俊骨英才氣褎然，策名飛步冠群賢。逢時已自致高位，得疾還因倚少年。    <br />    天上別歸京兆府，人間空數茂陵阡。今朝繐帳哭君處，前日見鋪歌舞筵。   </p>   <p>    <b>     <font color=\"#FF6600\">送李庚先輩赴選</font>    </b>    <br />    一家何啻十朱輪，諸父雙飛秉大鈞。曾脫素衣參幕客，卻為精舍讀書人。    <br />    離筵雒水侵杯色，征路函關向晚塵。今日山公舊賓主，知君不負帝城春。   </p>   <p>    <b>     <font color=\"#FF6600\">陽山廟觀賽神（梁松南征至此，遂為其神，在朗州）</font>    </b>    <br />    漢家都尉舊征蠻，血食如今配此山，曲蓋幽深蒼檜下，洞簫愁絕翠屏間。    <br />    荊巫脈脈傳神語，野老娑娑起醉顏。日落風生廟門外，幾人連蹋竹歌還。   </p>   <p>    <b>     <font color=\"#FF6600\">送僧元暠東遊</font>    </b>    <br />    寶書翻譯學初成，振錫如飛白足輕。彭澤因家凡幾世，靈山預會是前生。    <br />    傳燈已悟無為理，濡露猶懷罔極情。從此多逢大居士，何人不願解珠瓔。   </p>   <p>    <b>     <font color=\"#FF6600\">贈日本僧智藏</font>    </b>    <br />    浮杯萬里過滄溟，遍禮名山適性靈。深夜降龍潭水黑，新秋放鶴野田青。    <br />    身無彼我那懷土，心會真如不讀經。為問中華學道者，幾人雄猛得寧馨。   </p>   <p>    <b>     <font color=\"#FF6600\">送元簡上人適越</font>    </b>    <br />    孤雲出岫本無依，勝境名山即是歸。久向吳門遊好寺，還思越水洗塵機。    <br />    浙江濤驚獅子吼，稽嶺峰疑靈鷲飛。更入天台石橋去，垂珠璀璨拂三衣。   </p>   <p>    <b>     <font color=\"#FF6600\">送宗密上人歸南山草堂寺，因謁河南尹白侍郎</font>    </b>    <br />    宿習修來得慧根，多聞第一卻忘言。自從七祖傳心印，不要三乘入便門。    <br />    東泛滄江尋古跡，西歸紫閣出塵喧。河南白尹大檀越，好把真經相對翻。   </p>   <p>    <b>     <font color=\"#FF6600\">西塞山懷古</font>    </b>    <br />    西晉樓船下益州，金陵王氣黯然收。千尋鐵鎖沉江底，一片降幡出石頭。    <br />    人世幾回傷往事，山形依舊枕江流。今逢四海為家日，故壘蕭蕭蘆荻秋。   </p>   <p>    <b>     <font color=\"#FF6600\">廣宣上人寄在蜀與韋令公唱和詩卷因以令公…詩示之</font>    </b>    <br />    碧雲佳句久傳芳，曾向成都住草堂。振錫常過長者宅，披衣猶帶令公香。    <br />    一時風景添詩思，八部人天入道場。若許相期同結社，吾家本自有柴桑。   </p>   <p>    <b>     <font color=\"#FF6600\">白舍人自杭州寄新詩有柳色春藏蘇小家…寄浙東元相公</font>    </b>    <br />    錢塘山水有奇聲，暫謫仙官領百城。女妓還聞名小小，使君誰許喚卿卿。    <br />    鰲驚震海風雷起，蜃斗噓天樓閣成。莫道騷人在三楚，文星今向斗牛明。   </p>   <p>    <b>     <font color=\"#FF6600\">春日書懷，寄東洛白二十二楊八二庶子</font>    </b>    <br />    曾向空門學坐禪，如今萬事盡忘筌。眼前名利同春夢，醉裡風情敵少年。    <br />    野草芳菲紅錦地，游絲撩亂碧羅天。心知洛下閒才子，不作詩魔即酒顛。   </p>   <p>    <b>     <font color=\"#FF6600\">白舍人見酬拙詩，因以寄謝</font>    </b>    <br />    雖陪三品散班中，資歷從來事不同。名姓也曾鐫石柱，詩篇未得上屏風。    <br />    甘陵舊黨凋零盡，魏闕新知禮數崇。煙水五湖如有伴，猶應堪作釣魚翁。   </p>   <p>    <b>     <font color=\"#FF6600\">白舍人曹長寄新詩，有遊宴之盛，因以戲酬</font>    </b>    <br />    蘇州刺史例能詩，西掖今來替左司。二八城門開道路，五千兵馬引旌旗。    <br />    水通山寺笙歌去，騎過虹橋劍戟隨。若共吳王斗百草，不如應是欠西施。   </p>   <p>    <b>     <font color=\"#FF6600\">蘇州白舍人寄新詩，有歎早白無兒之句，因以贈之</font>    </b>    <br />    莫嗟華髮與無兒，卻是人間久遠期。雪裡高山頭白早，海中仙果子生遲。    <br />    於公必有高門慶，謝守何煩曉鏡悲。倖免如新分非淺，祝君長詠夢熊詩。   </p>   <p>    <b>     <font color=\"#FF6600\">酬樂天揚州初逢席上見贈</font>    </b>    <br />    巴山楚水淒涼地，二十三年棄置身。懷舊空吟聞笛賦，到鄉翻似爛柯人。    <br />    沉舟側畔千帆過，病樹前頭萬木春。今日聽君歌一曲，暫憑杯酒長精神。   </p>   <p>    <b>     <font color=\"#FF6600\">罷郡歸洛途次山陽，留辭郭中丞使君</font>    </b>    <br />    自到山陽不許辭，高齋日夜有佳期。管弦正合看書院，語笑方酣各詠詩。    <br />    銀漢雪晴褰翠幕，清淮月影落金卮。洛陽歸客明朝去，容趁城東花發時。   </p>   <p>    <b>     <font color=\"#FF6600\">楚州開元寺北院枸杞臨井繁茂可觀群賢賦詩因以繼和</font>    </b>    <br />    僧房藥樹依寒井，井有香泉樹有靈。翠黛葉生籠石甃，殷紅子熟照銅瓶。    <br />    枝繁本是仙人杖，根老新成瑞犬形。上品功能甘露味，還知一勺可延齡。   </p>   <p>    <b>     <font color=\"#FF6600\">和樂天鸚鵡</font>    </b>    <br />    養來鸚鵡觜初紅，宜在朱樓繡戶中。頻學喚人緣性慧，偏能識主為情通。    <br />    斂毛睡足難銷日，嚲翅愁時願見風。誰遣聰明好顏色，事須安置入深籠。   </p>   <p>    <b>     <font color=\"#FF6600\">洛中逢白監同話遊梁之樂，因寄宣武令狐相公</font>    </b>    <br />    曾經謝病各遊梁，今日相逢憶孝王。少有一身兼將相，更能四面占文章。    <br />    開顏坐上催飛盞，回首庭中看舞槍。借問風前兼月下，不知何客對胡床。   </p>   <p>    <b>     <font color=\"#FF6600\">河南王少尹宅燕張常侍白舍人兼呈盧郎中李員外二副使</font>    </b>    <br />    將星夜落使星來，三省清臣到外台。事重各銜天子詔，禮成同把故人杯。    <br />    捲簾松竹雪初霽，滿院池塘春欲回。第一林亭迎好客，慇勤莫惜玉山頹。   </p>   <p>    <b>     <font color=\"#FF6600\">和宣武令狐相公郡齋對新竹</font>    </b>    <br />    新竹翛翛韻曉風，隔窗依砌尚蒙籠。數間素壁初開後，一段清光入坐中。    <br />    欹枕閒看知自適，含毫朗詠與誰同。此君若欲長相見，政事堂東有舊叢。   </p>   <p>    <b>     <font color=\"#FF6600\">和樂天送鶴上裴相公別鶴之作</font>    </b>    <br />    昨日看成送鶴詩，高籠提出白雲司。朱門乍入應迷路，玉樹容棲莫揀枝。    <br />    雙舞庭中花落處，數聲池上月明時。三山碧海不歸去，且向人間呈羽儀。   </p>   <p>    <b>     <font color=\"#FF6600\">闕下待傳點呈諸同捨</font>    </b>    <br />    禁漏晨鐘聲欲絕，旌旗組綬影相交。殿含佳氣當龍首，閣倚晴天見鳳巢。    <br />    山色蔥籠丹檻外，霞光泛灩翠松梢。多慚再入金門籍，不敢為文學解嘲。   </p>   <p>    <b>     <font color=\"#FF6600\">和樂天以鏡換酒</font>    </b>    <br />    把取菱花百煉鏡，換他竹葉十旬杯。嚬眉厭老終難去，蘸甲須歡便到來。    <br />    妍丑太分迷忌諱，松喬俱傲絕嫌猜。校量功力相千萬，好去從空白玉台。   </p>   <p>    <b>     <font color=\"#FF6600\">同樂天送河南馮尹學士</font>    </b>    <br />    可憐五馬風流地，暫輟金貂侍從才。閣上掩書劉向去，門前修刺孔融來。    <br />    崤陵路靜寒無雨，洛水橋長晝起雷。共羨府中棠棣好，先於城外百花開。   </p>   <p>    <b>     <font color=\"#FF6600\">同白二十二贈王山人</font>    </b>    <br />    愛名之世忘名客，多事之時無事身。古老相傳見來久，歲年雖變貌常新。    <br />    飛章上達三清路，受籙平交五嶽神。笑聽咚咚朝暮鼓，只能催得市朝人。   </p>   <p>    <b>     <font color=\"#FF6600\">題集賢閣</font>    </b>    <br />    鳳池西畔圖書府，玉樹玲瓏景氣閒。長聽餘風送天樂，時登高閣望人寰。    <br />    青山雲繞欄杆外，紫殿香來步武間。曾是先賢翔集地，每看壁記一慚顏。   </p>   <p>    <b>     <font color=\"#FF6600\">和令狐相公初歸京國賦詩言懷</font>    </b>    <br />    凌雲羽翮掞天才，揚歷中樞與外台。相印昔辭東閣去，將星還拱北辰來。    <br />    殿庭捧日彯纓入，閣道看山曳履回。口不言功心自適，吟詩釀酒待花開。   </p>   <p>    <b>     <font color=\"#FF6600\">和樂天南園試小樂</font>    </b>    <br />    閒步南園煙雨晴，遙聞絲竹出牆聲。欲拋丹筆三川去，先教清商一部成。    <br />    花木手栽偏有興，歌詞自作別生情。多才遇景皆能詠，當日人傳滿鳳城。   </p>   <p>    <b>     <font color=\"#FF6600\">答樂天戲贈</font>    </b>    <br />    才子聲名白侍郎，風流雖老尚難當。詩情逸似陶彭澤，齋日多如周太常。    <br />    矻矻將心求淨法，時時偷眼看春光。知君技癢思歡宴，欲倩天魔破道場。   </p>   <p>    <b>     <font color=\"#FF6600\">同樂天送令狐相公赴東都留守（自戶部尚書拜）</font>    </b>    <br />    尚書劍履出明光，居守旌旗赴洛陽。世上功名兼將相，人間聲價是文章。    <br />    衙門曉辟分天仗，賓幕初開闢省郎。從發坡頭向東望，春風處處有甘棠。   </p>   <p>    <b>     <font color=\"#FF6600\">刑部白侍郎謝病長告，改賓客分司，以詩贈別</font>    </b>    <br />    鼎食華軒到眼前，拂衣高謝豈徒然。九霄路上辭朝客，四皓叢中作少年。    <br />    他日臥龍終得雨，今朝放鶴且沖天。洛陽舊有衡茆在，亦擬抽身伴地仙。   </p>   <p>    <b>     <font color=\"#FF6600\">和留守令狐相公答白賓客</font>    </b>    <br />    麥隴和風吹樹枝，商山逸客出關時。身無拘束起長晚，路足交親行自遲。    <br />    官拂象筵終日待，私將雞黍幾人期。君來不用飛書報，萬戶先從紙貴知。   </p>   <p>    <b>     <font color=\"#FF6600\">酬鄆州令狐相公官捨言懷見寄兼呈樂天</font>    </b>    <br />    詞人各在一涯居，聲味雖同跡自疏。佳句傳因多好事，盡題稀為不便書。    <br />    已通戎略逢黃石，仍占星文耀碧虛。聞說朝天在來歲，霸陵春色待行車。   </p>   <p>    <b>     <font color=\"#FF6600\">吟白樂天哭崔兒二篇，愴然寄贈</font>    </b>    <br />    吟君苦調我沾纓，能使無情盡有情。四望車中心未釋，千秋亭下賦初成。    <br />    庭梧已有棲雛處，池鶴今無子和聲。從此期君比瓊樹，一枝吹折一枝生。   </p>   <p>    <b>     <font color=\"#FF6600\">答樂天所寄詠懷，且釋其枯樹之歎</font>    </b>    <br />    衙前有樂饌常精，宅內連池酒任傾。自是官高無狎客，不論年長少歡情。    <br />    驪龍頷被探珠去，老蚌胚還應月生。莫羨三春桃與李，桂花成實向秋榮。   </p>   <p>    <b>     <font color=\"#FF6600\">赴蘇州酬別樂天</font>    </b>    <br />    吳郡魚書下紫宸，長安廄吏送朱輪。二南風化承遺愛，八詠聲名躡後塵。    <br />    梁氏夫妻為寄客，陸家兄弟是州民。江城春日追遊處，共憶東歸舊主人。   </p>   <p>    <b>     <font color=\"#FF6600\">福先寺雪中酬別樂天</font>    </b>    <br />    龍門賓客會龍宮，東去旌旗駐上東。二八笙歌雲幕下，三千世界雪花中。    <br />    離堂未暗排紅燭，別曲含淒颺晚風。才子從今一分散，便將詩詠向吳儂。   </p>   <p>    <b>     <font color=\"#FF6600\">和樂天耳順吟兼寄敦詩</font>    </b>    <br />    吟君新什慰蹉跎，屈指同登耳順科。鄧禹功成三紀事，孔融書就八年多。    <br />    已經將相誰能爾，拋卻丞郎爭奈何。獨恨長洲數千里，且隨魚鳥泛煙波。   </p>   <p>    <b>     <font color=\"#FF6600\">和白侍郎送令狐相公鎮太原</font>    </b>    <br />    十萬天兵貂錦衣，晉城風日斗生輝。行台僕射深恩重，從事中郎舊路歸。    <br />    疊鼓蹙成汾水浪，閃旗驚斷塞鴻飛。邊庭自此無烽火，擁節還來坐紫微。   </p>   <p>    <b>     <font color=\"#FF6600\">酬樂天見寄</font>    </b>    <br />    元君後輩先零落，崔相同年不少留。華屋坐來能幾日，夜台歸去便千秋。    <br />    背時猶自居三品，得老終須卜一丘。若使吾徒還早達，亦應簫鼓入松楸。   </p>   <p>    <b>     <font color=\"#FF6600\">樂天寄重和晚達冬青一篇，因成再答</font>    </b>    <br />    風雲變化饒年少，光景蹉跎屬老夫。秋隼得時凌汗漫，寒龜飲氣受泥塗。    <br />    東隅有失誰能免，北叟之言豈便無。振臂猶堪呼一擲，爭知掌下不成盧。   </p>   <p>    <b>     <font color=\"#FF6600\">河南白尹有喜崔賓客歸洛兼見懷長句，因而繼和</font>    </b>    <br />    幾年侍從作名臣，卻向青雲索得身。朝士忽為方外士，主人仍是眼中人。    <br />    雙鸞遊處天京好，五馬行時海嶠春。遙羨光陰不虛擲，肯令絲竹暫生塵。   </p>   <p>    <b>     <font color=\"#FF6600\">和楊師皋給事傷小姬英英</font>    </b>    <br />    見學胡琴見藝成，今朝追想幾傷情。撚弦花下呈新曲，放撥燈前謝改名。    <br />    但是好花皆易落，從來尤物不長生。鸞台夜直衣衾冷，雲雨無因入禁城。   </p>   <p>    <b>     <font color=\"#FF6600\">和樂天洛下醉吟，寄太原令狐相公，兼見懷長句</font>    </b>    <br />    舊相臨戎非稱意，詞人作尹本多情。從容自使邊塵靜，談笑不聞桴鼓聲。    <br />    章句新添塞下曲，風流舊占洛陽城。昨來亦有吳趨詠，惟寄東都與北京。   </p>   <p>    <b>     <font color=\"#FF6600\">郡齋書懷寄江南白尹，兼簡分司崔賓客</font>    </b>    <br />    謾讀圖書三十車，年年為郡老天涯。一生不得文章力，百口空為飽暖家。    <br />    綺季衣冠稱鬢面，吳公政事副詞華。還思謝病吟歸去，同醉城東桃李花。   </p>   <p>    <b>     <font color=\"#FF6600\">題於家公主舊宅</font>    </b>    <br />    樹繞荒台葉滿池，簫聲一絕草蟲悲。鄰家猶學宮人髻，園客爭偷御果枝。    <br />    馬埒蓬蒿藏狡兔，鳳樓煙雨嘯愁鴟。何郎獨在無恩澤，不似當初傅粉時。   </p>   <p>    <b>     <font color=\"#FF6600\">酬樂天見貽賀金紫之什</font>    </b>    <br />    久學文章含白鳳，卻因政事賜金魚。郡人未識聞謠詠，天子知名與詔書。    <br />    珍重賀詩呈錦繡，願言歸計並園廬。舊來詞客多無位，金紫同遊誰得如。   </p>   <p>    <b>     <font color=\"#FF6600\">樂天見示傷微之敦詩晦叔三君子皆有深分因成是詩以寄</font>    </b>    <br />    吟君歎逝雙絕句，使我傷懷奏短歌。世上空驚故人少，集中惟覺祭文多。    <br />    芳林新葉催陳葉，流水前波讓後波。萬古到今同此恨，聞琴淚盡欲如何。   </p>   <p>    <b>     <font color=\"#FF6600\">和樂天柘枝</font>    </b>    <br />    柘枝本出楚王家，玉面添嬌舞態奢。松鬢改梳鸞鳳髻，新衫別織斗雞紗。    <br />    鼓催殘拍腰身軟，汗透羅衣雨點花。畫筵曲罷辭歸去，便隨王母上煙霞。   </p>   <p>    <b>     <font color=\"#FF6600\">和樂天題真娘墓</font>    </b>    <br />    薝卜林中黃土堆，羅襦繡黛已成灰。芳魂雖死人不怕，蔓草逢春花自開。    <br />    幡蓋向風疑舞袖，鏡燈臨曉似妝台。吳王嬌女墳相近，一片行雲應往來。   </p>   <p>    <b>     <font color=\"#FF6600\">客有話汴州新政書事寄令狐相公</font>    </b>    <br />    天下咽喉今大寧，軍城喜氣徹青冥。庭前劍戟朝迎日，筆底文章夜應星。    <br />    三省壁中題姓字，萬人頭上見儀形。汴州忽復承平事，正月看燈戶不扃。   </p>   <p>    <b>     <font color=\"#FF6600\">令狐相公見示河中楊少尹贈答，兼命繼之</font>    </b>    <br />    兩首新詩百字餘，朱弦玉磬韻難如。漢家丞相重征後，梁苑仁風一變初。    <br />    四面諸侯瞻節制，八方通貨溢河渠。自從卻縠為元帥，大將歸來盡把書。   </p>   <p>    <b>     <font color=\"#FF6600\">和令狐相公送趙常盈煉師與中貴人同拜岳…投龍畢卻赴京</font>    </b>    <br />    銀璫謁者引蜺旌，霞帔仙官到赤城。白鶴迎來天樂動，金龍擲下海神驚。    <br />    元君伏奏歸中禁，武帝親齋禮上清。何事夷門請詩送，梁王文字上聲名。   </p>   <p>    <b>     <font color=\"#FF6600\">酬令狐相公贈別</font>    </b>    <br />    越聲長苦有誰聞，老向湘山與楚雲。海嶠新辭永嘉守，夷門重見信陵君。    <br />    田園松菊今迷路，霄漢鴛鴻久絕群。幸遇甘泉尚詞賦，不知何客薦雄文。   </p>   <p>    <b>     <font color=\"#FF6600\">酬令狐相公寄賀遷拜之什</font>    </b>    <br />    邅回二紀重為郎，洛下遙分列宿光。不見當關呼早起，曾無侍史與焚香。    <br />    三花秀色通春幌，十字清波繞宅牆。白髮青衫誰比數，相憐只是有梁王。   </p>   <p>    <b>     <font color=\"#FF6600\">夏日寄宣武令狐相公</font>    </b>    <br />    長憶梁王逸興多，西園花盡興如何。近來溽暑侵亭館，應覺清談勝綺羅。    <br />    境入篇章高韻發，風穿號令眾心和。承明欲謁先相報，願拂朝衣逐曉珂。   </p>   <p>    <b>     <font color=\"#FF6600\">酬令狐留守巡內至集賢院見寄</font>    </b>    <br />    仙院文房隔舊宮，當時盛事盡成空。墨池半在頹垣下，書帶猶生蔓草中。    <br />    巡內因經九重苑，裁詩又繼二南風。為兄手寫慇勤句，遍歷三台各一通。   </p>   <p>    <b>     <font color=\"#FF6600\">和令狐相公言懷寄河中楊少尹</font>    </b>    <br />    章句慚非第一流，世間才子昔陪遊。吳宮已歎芙蓉死，邊月空悲蘆管秋。    <br />    任向洛陽稱傲吏，苦教河上領諸侯。石渠甘對圖書老，關外楊公安穩不。   </p>   <p>    <b>     <font color=\"#FF6600\">令狐相公自天平移鎮太原以詩申賀</font>    </b>    <br />    北都留守將天兵，出入香街宿禁扃。鼙鼓夜聞驚朔雁，旌旗曉動拂參星。    <br />    孔璋舊檄家家有，叔度新歌處處聽。夷落遙知真漢相，爭來屈膝看儀刑。   </p>   <p>    <b>     <font color=\"#FF6600\">重酬前寄</font>    </b>    <br />    邊烽寂寂盡收兵，宮樹蒼蒼靜掩扃。戎羯歸心如內地，天狼無角比凡星。    <br />    新成麗句開緘後，便入清歌滿坐聽。吳苑晉祠遙望處，可憐南北太相形。   </p>   <p>    <b>     <font color=\"#FF6600\">令狐相公自太原累示新詩，因以酬寄</font>    </b>    <br />    飛蓬捲盡塞雲寒，戰馬閒嘶漢地寬。萬里胡天無警急，一籠烽火報平安。    <br />    燈前妓樂留賓宴，雪後山河出獵看。珍重新詩遠相寄，風情不似四登壇。   </p>   <p>    <b>     <font color=\"#FF6600\">酬令狐相公使宅別齋初栽桂樹見懷之作</font>    </b>    <br />    清淮南岸家山樹，黑水東邊第一栽。影近畫梁迎曉日，香隨綠酒入金盃。    <br />    根留本土依江潤，葉起寒稜映月開。早晚陰成比梧竹，九霄還放彩雛來。   </p>   <p>    <b>     <font color=\"#FF6600\">酬令狐相公見寄</font>    </b>    <br />    才兼文武播雄名，遺愛芳塵滿洛城。身在行台為僕射，書來甪里訪先生。    <br />    閒遊佔得嵩山色，醉臥高聽洛水聲。千里相思難命駕，七言詩裡寄深情。   </p>   <p>    <b>     <font color=\"#FF6600\">郡內書情獻裴侍中留守</font>    </b>    <br />    功成頻獻乞身章，擺落襄陽鎮洛陽。萬乘旌旗分一半，八方風雨會中央。    <br />    兵符今奉黃公略，書殿曾隨翠鳳翔。心寄華亭一雙鶴，日陪高步繞池塘。   </p>   <p>    <b>     <font color=\"#FF6600\">酬樂天衫酒見寄</font>    </b>    <br />    酒法眾傳吳米好，舞衣偏尚越羅輕。動搖浮蟻香濃甚，裝束輕鴻意態生。    <br />    閱曲定知能自適，舉杯應歎不同傾。終朝相憶終年別，對景臨風無限情。   </p>   <p>    <b>     <font color=\"#FF6600\">自左馮歸洛下酬樂天兼呈裴令公</font>    </b>    <br />    新恩通籍在龍樓，分務神都近舊丘。自有園公紫芝侶，仍追少傅赤松遊。    <br />    華林霜葉紅霞晚，伊水晴光碧玉秋。更接東山文酒會，始知江左未風流。   </p>   <p>    <b>     <font color=\"#FF6600\">秋齋獨坐寄樂天兼呈吳方之大夫</font>    </b>    <br />    空齋寂寂不生塵，藥物方書繞病身。纖草數莖勝靜地，幽禽忽至似佳賓。    <br />    世間憂喜雖無定，釋氏銷磨盡有因。同向洛陽閒度日，莫教風景屬他人。   </p>   <p>    <b>     <font color=\"#FF6600\">和樂天齋戒月滿夜對道場偶懷詠</font>    </b>    <br />    常修清淨去繁華，人識王城長者家。案上香煙鋪貝葉，佛前燈焰透蓮花。    <br />    持齋已滿招閒客，理曲先聞命小娃。明日若過方丈室，還應問為法來邪。   </p>   <p>    <b>     <font color=\"#FF6600\">吳方之見示獨酌小醉首篇樂天續有酬答皆含戲謔…來章</font>    </b>    <br />    閒門共寂任張羅，靜室同虛養太和。塵世歡娛開意少，醉鄉風景獨遊多。    <br />    散金疏傅尋常樂，枕麴劉生取次歌。計會雪中爭挈榼，鹿裘鶴氅遞相過。   </p>   <p>    <b>     <font color=\"#FF6600\">酬樂天齋滿日裴令公置宴席上戲贈</font>    </b>    <br />    一月道場齋戒滿，今朝華幄管弦迎。銜杯本自多狂態，事佛無妨有佞名。    <br />    酒力半酣愁已散，文鋒未鈍老猶爭。平陽不獨容賓醉，聽取喧呼吏捨聲。   </p>   <p>    <b>     <font color=\"#FF6600\">酬樂天偶題酒甕見寄</font>    </b>    <br />    從君勇斷拋名後，世路榮枯見幾回。門外紅塵人自走，甕頭清酒我初開。    <br />    三冬學任胸中有，萬戶侯須骨上來。何幸相招同醉處，洛陽城裡好池台。   </p>   <p>    <b>     <font color=\"#FF6600\">酬樂天請裴令公開春加宴</font>    </b>    <br />    高名大位能兼有，恣意遨遊是特恩。二室煙霞成步障，三川風物是家園。    <br />    晨窺苑樹韶光動，晚度河橋春思繁。絃管常調客常滿，但逢花處即開樽。   </p>   <p>    <b>     <font color=\"#FF6600\">樂天示過敦詩舊宅有感一篇吟之泫然追想昔事…以寄苦懷</font>    </b>    <br />    淒涼同到故人居，門枕寒流古木疏。向秀心中嗟棟宇，蕭何身後散圖書。    <br />    本營歸計非無意，唯算生涯尚有餘。忽憶前言更惆悵，丁寧相約速懸車。   </p>   <p>    <b>     <font color=\"#FF6600\">寄和東川楊尚書慕巢兼寄西川繼之二公近從弟…因成是詩</font>    </b>    <br />    太華蓮峰降岳靈，兩川棠樹接郊坰。政同兄弟人人樂，曲奏塤篪處處聽。    <br />    楊葉百穿榮會府，芝泥五色耀天庭。各拋筆硯誇旄鉞，莫遣文星讓將星。   </p>   <p>    <b>     <font color=\"#FF6600\">和樂天洛下雪中宴集寄汴州李尚書</font>    </b>    <br />    洛城無事足杯盤，風雪相和歲欲闌。樹上因依見寒鳥，坐中收拾盡閒官。    <br />    笙歌要請頻何爽，笑語忘機拙更歡。遙想兔園今日會，瓊林滿眼映旂竿。   </p>   <p>    <b>     <font color=\"#FF6600\">和牛相公遊南莊醉後寓言戲贈樂天兼見示</font>    </b>    <br />    城外園林初夏天，就中野趣在西偏。薔薇亂髮多臨水，鸂鶒雙遊不避船。    <br />    水底遠山雲似雪，橋邊平岸草如煙。白家唯有杯觴興，欲把頭盤打少年。   </p>   <p>    <b>     <font color=\"#FF6600\">樂天以愚相訪沽酒致歡，因成七言聊以奉答</font>    </b>    <br />    少年曾醉酒旗下，同輩黃衣頷亦黃。蹴踏青雲尋入仕，蕭條白髮且飛觴。    <br />    令征古事歡生雅，客喚閒人興任狂。猶勝獨居荒草院，蟬聲聽盡到寒螿。   </p>   <p>    <b>     <font color=\"#FF6600\">和思黯憶南莊見示</font>    </b>    <br />    丞相新家伊水頭，智囊心匠日增修。化成池沼無痕跡，奔走清波不自由。    <br />    台上看山徐舉酒，潭中見月慢回舟。從來天下推尤物，合屬人間第一流。   </p>   <p>    <b>     <font color=\"#FF6600\">酬思黯見示小飲四韻</font>    </b>    <br />    拋卻人間第一官，俗情驚怪我方安。兵符相印無心戀，洛水嵩雲恣意看。    <br />    三足鼎中知味久，百尋竿上擲身難。追呼故舊連宵飲，直到天明興未闌。   </p>   <p>    <b>     <font color=\"#FF6600\">和僕射牛相公春日閒坐見懷</font>    </b>    <br />    官曹崇重難頻入，第宅清閒且獨行。階蟻相逢如偶語，園蜂速去恐違程。    <br />    人於紅藥惟看色，鶯到垂楊不惜聲。東洛池台怨拋擲，移文非久會應成。   </p>   <p>    <b>     <font color=\"#FF6600\">酬元九侍御贈璧竹鞭長句</font>    </b>    <br />    碧玉孤根生在林，美人相贈比雙金。初開郢客緘封後，想見巴山冰雪深。    <br />    多節本懷端直性，露青猶有歲寒心。何時策馬同歸去，關樹扶疏敲鐙吟。   </p>   <p>    <b>     <font color=\"#FF6600\">酬竇員外使君，寒食日途次松滋渡，先寄示四韻</font>    </b>    <br />    楚鄉寒食橘花時，野渡臨風駐彩旗。草色連雲人去住，水紋如縠燕差池。    <br />    朱輪尚憶群飛雉，青綬初縣左顧龜。非是湓城舊司馬，水曹何事與新詩。   </p>   <p>    <b>     <font color=\"#FF6600\">寄楊八拾遺</font>    </b>    <br />    聞君前日獨庭爭，漢帝偏知白馬生。忽領簿書遊太學，寧勞侍從厭承明。    <br />    洛陽本自宜才子，海內而今有直聲。為謝同僚老博士，范雲來歲即公卿。   </p>   <p>    <b>     <font color=\"#FF6600\">酬竇員外郡齋宴客偶命柘枝…兼呈張十一院長元九侍御</font>    </b>    <br />    分憂餘刃又從公，白羽胡床嘯詠中。彩筆諭戎矜倚馬，華堂留客看驚鴻。    <br />    渚宮油幕方高步，澧浦甘棠有幾叢。若問騷人何處所，門臨寒水落江楓。   </p>   <p>    <b>     <font color=\"#FF6600\">謝竇員外旬休早涼見示詩（奉書報詰朝有宴）</font>    </b>    <br />    新秋十日浣朱衣，鈴閣無聲公吏歸。風韻漸高梧葉動，露光初重槿花稀。    <br />    四時苒苒催容鬢，三爵油油忘是非。更報明朝池上酌，人知太守字玄暉。   </p>   <p>    <b>     <font color=\"#FF6600\">南海馬大夫遠示著述兼酬拙詩…時蔡戎未弭故見於篇末</font>    </b>    <br />    漢家旄節付雄才，百越南溟統外台。身在絳紗傳六藝，腰懸青綬亞三台。    <br />    連天浪靜長鯨息，映日帆多寶舶來。聞道楚氛猶未滅，終須旌旆掃雲雷。   </p>   <p>    <b>     <font color=\"#FF6600\">和南海馬大夫聞楊侍郎出守郴州因有寄上之作</font>    </b>    <br />    忽驚金印駕朱轓，遂別鳴珂聽曉猿。碧落仙來雖暫謫，赤泉侯在是深恩。    <br />    玉環慶遠瞻台坐，銅柱勳高壓海門。一詠瓊瑤百憂散，何勞更樹北堂萱。   </p>   <p>    <b>     <font color=\"#FF6600\">馬大夫見示浙西王侍御贈答詩因命同作</font>    </b>    <br />    憶逐羊車凡幾時，今來舊府統戎師。像筵照室會詞客，銅鼓臨軒舞海夷。    <br />    百越酋豪稱故吏，十洲風景助新詩。秣陵從事何年別，一見瓊章如素期。   </p>   <p>    <b>     <font color=\"#FF6600\">寄唐州楊八歸厚</font>    </b>    <br />    淮安古地擁州師，畫角金饒旦夕吹。淺草遙迎鷫鷞馬，春風亂颭辟邪旗。    <br />    謫仙年月今應滿，戇諫聲名眾所知。何況遷喬舊同伴，一雙先入鳳凰池。   </p>   <p>    <b>     <font color=\"#FF6600\">寄朗州溫右史曹長</font>    </b>    <br />    暫別瑤墀鴛鷺行，彩旗雙引到沅湘。城邊流水桃花過，簾外春風杜若香。    <br />    史筆枉將書紙尾，朝纓不稱濯滄浪。雲台公業家聲在，徵詔何時出建章。   </p>   <p>    <b>     <font color=\"#FF6600\">酬楊司業巨源見寄</font>    </b>    <br />    辟雍流水近靈台，中有詩篇絕世才。渤海歸人將集去，梨園弟子請詞來。    <br />    瓊枝未識魂空斷，寶匣初臨手自開。莫道專城管雲雨，其如心似不然灰。   </p>   <p>    <b>     <font color=\"#FF6600\">酬國子崔博士立之見寄</font>    </b>    <br />    健筆高科早絕倫，後來無不揖芳塵。遍看今日乘軒客，多是昔年呈卷人。    <br />    冑子執經瞻講坐，郎官共食接華茵。煩君遠寄相思曲，慰問天南一逐臣。   </p>   <p>    <b>     <font color=\"#FF6600\">張郎中籍遠寄長句開緘之日已及新秋因舉目前仰酬高韻</font>    </b>    <br />    南宮詞客寄新篇，清似湘靈促柱弦。京邑舊遊勞夢想，歷陽秋色正澄鮮。    <br />    雲銜日腳成山雨，風駕潮頭入渚田。對此獨吟還獨酌，知音不見思愴然。   </p>   <p>    <b>     <font color=\"#FF6600\">浙東元相公書歎梅雨郁蒸之候，因寄七言</font>    </b>    <br />    稽山自與岐山別，何事連年鸑鷟飛。百辟商量舊相入，九天祗候老臣歸。    <br />    平湖晚泛窺清鏡，高閣晨開掃翠微。今日看書最惆悵，為聞梅雨損朝衣。   </p>   <p>    <b>     <font color=\"#FF6600\">酬嚴給事賀加五品兼簡同制水部李郎中</font>    </b>    <br />    九天雨露傳青詔，八捨郎官換綠衣。初佩銀魚隨仗入，宜乘白馬退朝歸。    <br />    雕盤賀喜開瑤席，彩筆題詩出鎖闈。聞道水曹偏得意，霞朝霧夕有光輝。   </p>   <p>    <b>     <font color=\"#FF6600\">裴相公大學士見示答張秘書謝馬詩並群公屬和因命追作</font>    </b>    <br />    草玄門戶少塵埃，丞相并州寄馬來。初自塞垣銜苜蓿，忽行幽徑破莓苔。    <br />    尋花緩轡威遲去，帶酒垂鞭躞蹀回。不與王侯與詞客，知輕富貴重清才。   </p>   <p>    <b>     <font color=\"#FF6600\">奉和裴侍中將赴漢南留別座上諸公</font>    </b>    <br />    金貂曉出鳳池頭，玉節前臨南雍州。暫輟洪爐觀劍戟，還將大筆注春秋。    <br />    管弦席上留高韻，山水途中入勝遊。峴首風煙看未足，便應重拜富民侯。   </p>   <p>    <b>     <font color=\"#FF6600\">和蘇郎中尋豐安里舊居寄主客張郎中</font>    </b>    <br />    漳濱臥起恣閒遊，宣室征還未白頭。舊隱來尋通德里，新篇寫出畔牢愁。    <br />    池看蝌蚪成文字，鳥聽提壺憶獻酬。同學同年又同捨，許君雲路並華輈。   </p>   <p>    <b>     <font color=\"#FF6600\">酬浙東李侍郎越州春晚即事長句</font>    </b>    <br />    越中藹藹繁華地，秦望峰前禹穴西。湖草初生邊雁去，山花半謝杜鵑啼。    <br />    青油晝卷臨高閣，紅旆晴翻繞古堤。明日漢庭征舊德，老人爭出若耶溪。   </p>   <p>    <b>     <font color=\"#FF6600\">酬淮南牛相公述舊見貽</font>    </b>    <br />    少年曾忝漢庭臣，晚歲空餘老病身。初見相如成賦日，尋為丞相掃門人。    <br />    追思往事咨嗟久，喜奉清光笑語頻。猶有登朝舊冠冕，待公三入拂埃塵。   </p>   <p>    <b>     <font color=\"#FF6600\">和僕射牛相公追感韋裴六相登庸皆四十餘…並見寄之作</font>    </b>    <br />    坐鎮清朝獨殷然，閒征故事數前賢。用才同踐鈞衡地，稟氣終分大小年。    <br />    威鳳本池思泛泳，仙查舊路望迴旋。猶憐綺季深山裡，唯有松風與石田。   </p>   <p>    <b>     <font color=\"#FF6600\">和僕射牛相公以離闕庭七年班行親故亡歿…所和</font>    </b>    <br />    久辭龍闕擁紅旗，喜見天顏拜赤墀。三省英寮非舊侶，萬年芳樹長新枝。    <br />    交朋接武居仙院，幕客追風入鳳池。雲母屏風即施設，可憐榮耀冠當時。   </p>   <p>    <b>     <font color=\"#FF6600\">和僕射牛相公見示長句</font>    </b>    <br />    靜得天和興自濃，不緣宦達性靈慵。大鵬六月有閒意，仙鶴千年無躁容。    <br />    流輩盡來多歎息，官班高後少過從。唯應加築露台上，賸見終南雲外峰。   </p>   <p>    <b>     <font color=\"#FF6600\">和牛相公雨後寓懷見示</font>    </b>    <br />    金火交爭正抑揚，蕭蕭飛雨助清商，曉看紈扇恩情薄，夜覺紗燈刻數長。    <br />    樹上早蟬才發響，庭中百草已無光。當年富貴亦惆悵，何況悲翁髮似霜。   </p>   <p>    <b>     <font color=\"#FF6600\">和陳許王尚書酬白少傅侍郎長句因通簡汝洛舊遊之什</font>    </b>    <br />    寥廓高翔不可追，風雲失路暫相隨。方同洛下書生詠，又見軍前大將旗。    <br />    雪裡命賓開玉帳，飲中請號駐金卮。竹林一自王戎去，嵇阮雖貧興未衰。   </p>   <p>    <b>     <font color=\"#FF6600\">和僕射牛相公寓言二首</font>    </b>    <br />    兩度竿頭立定誇，回眸舉袖拂青霞。盡拋今日貴人樣，復振前朝名相家。    <br />    御史定來休直宿，尚書依舊趁參衙。具瞻尊重誠無敵，猶憶洛陽千樹花。   </p>   <p>心如止水鑒常明，見盡人間萬物情。雕鶚騰空猶逞俊，驊騮嚙足自無驚。    <br />    時來未覺權為祟，貴了方知退是榮。只恐重重世緣在，事須三度副蒼生。   </p>   <p>    <b>     <font color=\"#FF6600\">酬太原狄尚書見寄</font>    </b>    <br />    家聲烜赫冠前賢，時望穹崇鎮北邊。身上官銜如座主，幕中譚笑取同年。    <br />    幽并俠少趨鞭弭，燕趙佳人奉管弦。仍把天兵書號筆，遠題長句寄山川。   </p>   <p>    <b>     <font color=\"#FF6600\">酬宣州崔大夫見寄</font>    </b>    <br />    白衣曾拜漢尚書，今日恩光到敝廬。再入龍樓稱綺季，應緣狗監說相如。    <br />    中郎南鎮權方重，內史高齋興有餘。遙想敬亭春欲暮，百花飛盡柳花初。   </p>   <p>    <b>     <font color=\"#FF6600\">酬皇甫十少尹暮秋久雨喜晴有懷見示</font>    </b>    <br />    雨餘獨坐捲簾帷，便得詩人喜霽詩。搖落從來長年感，慘舒偏是病身知。    <br />    掃開雲霧呈光景，流盡潢污見路岐。何況菊香新酒熟，神州司馬好狂時。   </p>   <p>    <b>     <font color=\"#FF6600\">再授連州至衡陽酬柳柳州贈別</font>    </b>    <br />    去國十年同赴召，渡湘千里又分岐。重臨事異黃丞相，三黜名慚柳士師。    <br />    歸目並隨回雁盡，愁腸正遇斷猿時。桂江東過連山下，相望長吟有所思。   </p>   <p>    <b>     <font color=\"#FF6600\">望夫山</font>    </b>    <br />    何代提戈去不還，獨留形影白雲間。肌膚銷盡雪霜色，羅綺點成苔蘚斑。    <br />    江燕不能傳遠信，野花空解妒愁顏。近來豈少征人婦，笑採蘼蕪上北山。   </p>   <p>    <b>     <font color=\"#FF6600\">懷妓（前三首一作劉損詩，題作憤惋）</font>    </b>    <br />    玉釵重合兩無緣，魚在深潭鶴在天。得意紫鸞休舞鏡，能言青鳥罷銜箋。    <br />    金盆已覆難收水，玉軫長拋不續絃。若向蘼蕪山下過，遙將紅淚灑窮泉。   </p>   <p>鸞飛遠樹棲何處，鳳得新巢想稱心。紅壁尚留香漠漠，碧雲初斷信沉沉。    <br />    情知點污投泥玉，猶自經營買笑金。從此山頭似人石，丈夫形狀淚痕深。   </p>   <p>但曾行處遍尋看，雖是生離死一般。買笑樹邊花已老，畫眉窗下月猶殘。    <br />    雲藏巫峽音容斷，路隔星橋過往難。莫怪詩成無淚滴，盡傾東海也須乾。   </p>   <p>三山不見海沉沉，豈有仙蹤更可尋。青鳥去時雲路斷，姮娥歸處月宮深。    <br />    紗窗遙想春相憶，書幌誰憐夜獨吟。料得夜來天上鏡，只應偏照兩人心。   </p>   <p>    <b>     <font color=\"#FF6600\">答東陽於令寒碧圖詩</font>    </b>    <br />    東陽本是佳山水，何況曾經沉隱侯。化得邦人解吟詠，如今縣令亦風流。    <br />    新開潭洞疑仙境，遠寫丹青到雍州。落在尋常畫師手，猶能三伏凜生秋。   </p>   <p>    <b>     <font color=\"#FF6600\">麻姑山</font>    </b>    <br />    曾遊仙跡見豐碑，除卻麻姑更有誰。雲蓋青山龍臥處，日臨丹洞鶴歸時。    <br />    霜凝上界花開晚，月冷中天果熟遲。人到便須拋世事，稻田還擬種靈芝。   </p>   <p>    <b>     <font color=\"#FF6600\">自江陵沿流道中</font>    </b>    <br />    三千三百西江水，自古如今要路津。月夜歌謠有漁父，風天氣色屬商人。    <br />    沙村好處多逢寺，山葉紅時覺勝春。行到南朝征戰地，古來名將盡為神。   </p>   <p>    <b>     <font color=\"#FF6600\">別夔州官吏</font>    </b>    <br />    三年楚國巴城守，一去揚州揚子津。青帳聯延喧驛步，白頭俯傴到江濱。    <br />    巫山暮色常含雨，峽水秋來不恐人。惟有九歌詞數首，里中留與賽蠻神。   </p>   <p>    <b>     <font color=\"#FF6600\">魚復江中</font>    </b>    <br />    扁舟盡室貧相逐，白髮藏冠鑷更加。遠水自澄終日綠，晴林長落過春花。    <br />    客情浩蕩逢鄉語，詩意留連重物華。風檣好住貪程去，斜日青簾背酒家。   </p>   <p>    <b>     <font color=\"#FF6600\">巫山神女廟</font>    </b>    <br />    巫山十二郁蒼蒼，片石亭亭號女郎。曉霧乍開疑捲幔，山花欲謝似殘妝。    <br />    星河好夜聞清佩，雲雨歸時帶異香。何事神仙九天上，人間來就楚襄王。   </p>   <p>    <b>     <font color=\"#FF6600\">柳絮</font>    </b>    <br />    飄颺南陌起東鄰，漠漠濛濛暗度春。花巷暖隨輕舞蝶，玉樓晴拂艷妝人。    <br />    縈迴謝女題詩筆，點綴陶公漉酒巾。何處好風偏似雪，隋河堤上古江津。   </p>   <p>    <b>     <font color=\"#FF6600\">贈同年陳長史員外</font>    </b>    <br />    明州長史外台郎，憶昔同年翰墨場。一自分襟多歲月，相逢滿眼是淒涼。    <br />    推賢有愧韓安國，論舊唯存盛孝章。所歎謬遊東閣下，看君無計出恓惶。   </p>   <p>    <b>     <font color=\"#FF6600\">送周魯儒赴舉詩</font>    </b>    <br />    宋日營陽內史孫，因家佔得九疑村。童心便有愛書癖，手指今餘把筆痕。    <br />    自握蛇珠辭白屋，欲憑雞卜謁金門。若逢廣坐問羊酪，從此知名在一言。   </p>   <p>    <b>     <font color=\"#FF6600\">送曹璩歸越中舊隱詩</font>    </b>    <br />    行盡瀟湘萬里餘，少逢知己憶吾廬。數間茅屋閒臨水，一盞秋燈夜讀書。    <br />    地遠何當隨計吏，策成終自詣公車。剡中若問連州事，唯有千山畫不如。   </p>   <p>    <b>     <font color=\"#FF6600\">白鷹</font>    </b>    <br />    毛羽斒斕白紵裁，馬前擎出不驚猜。輕拋一點入雲去，喝殺三聲掠地來。    <br />    綠玉觜攢雞腦破，玄金爪擘兔心開。都緣解搦生靈物，所以人人道俊哉。   </p>   <p>    <b>     <font color=\"#FF6600\">送工部張侍郎入蕃弔祭（時張兼修史）</font>    </b>    <br />    月窟賓諸夏，雲官降九天。飾終鄰好重，錫命禮容全。    <br />    水咽猶登隴，沙鳴稍極邊。路因乘驛近，志為飲冰堅。    <br />    毳帳差池見，烏旗搖曳前。歸來賜金石，榮耀自編年。   </p>   <p>    <b>     <font color=\"#FF6600\">早秋送台院楊侍御歸朝（兄弟四人遍歷諸科二人同省）</font>    </b>    <br />    仙署棣華春，當時已絕倫。今朝丹闕下，更入白眉人。    <br />    重振高陽族，分居要路津。一門科第足，五府辟書頻。    <br />    鷙鳥得秋氣，法星懸火旻。聖朝寰海靜，所至不埋輪。   </p>   <p>    <b>     <font color=\"#FF6600\">送陸侍御歸淮南使府五韻（用年字）</font>    </b>    <br />    江左重詩篇，陸生名久傳。鳳城來已熟，羊酪不嫌膻。    <br />    歸路芙蓉府，離堂玳瑁筵。泰山呈臘雪，隋柳布新年。    <br />    曾忝揚州薦，因君達短箋。   </p>   <p>    <b>     <font color=\"#FF6600\">送令狐相公自僕射出鎮南梁</font>    </b>    <br />    夏木正陰成，戎裝出帝京。沾襟辭闕淚，回首別鄉情。    <br />    雲樹褒中路，風煙漢上城。前旌轉谷去，後騎踏橋聲。    <br />    久領鴛行重，無嫌虎綬輕。終提一麾去，再入福蒼生。   </p>   <p>    <b>     <font color=\"#FF6600\">奉送裴司徒令公自東都留守再命太原</font>    </b>    <br />    星使出關東，兵符賜上公。山河歸舊國，管籥換離宮。    <br />    行色旌旗動，軍聲鼓角雄。愛棠餘故吏，騎竹見新童。    <br />    漢壘三秋靜，胡沙萬里空。其如天下望，旦夕詠清風。   </p>   <p>    <b>     <font color=\"#FF6600\">海陽湖別浩初師</font>    </b>    <br />    近郭看殊境，獨遊常鮮歡。逢君駐緇錫，觀貌稱林巒。    <br />    湖滿景方霽，野香春未闌。愛泉移席近，聞石輟棋看。    <br />    風止松猶韻，花繁露未乾。橋形出樹曲，巖影落池寒。    <br />    別路千嶂裡，詩情暮雲端。他年買山處，似此得隳官。   </p>   <p>    <b>     <font color=\"#FF6600\">許給事見示哭工部劉尚書詩因命同作</font>    </b>    <br />    漢室賢王后，孔門高第人。濟時成國器，樂道任天真。    <br />    特達圭無玷，堅貞竹有筠。總戎寬得眾，市義貴能貧。    <br />    護塞無南牧，馳心拱北辰。乞身來闕下，賜告臥漳濱。    <br />    榮耀初題劍，清羸已拖紳。宮星徒列位，隙日不回輪。    <br />    自昔追飛侶，今為侍從臣。素弦哀已絕，青簡歎猶新。    <br />    未遂揮金樂，空悲撤瑟晨。淒涼竹林下，無復見清塵。   </p>   <p>    <b>     <font color=\"#FF6600\">武陵書懷五十韻</font>    </b>    <br />    西漢開支郡，南朝號戚藩。四封當列宿，百雉俯清沅。    <br />    高岸朝霞合，驚湍激箭奔。積陰春暗度，將霽霧先昏。    <br />    俗尚東皇祀，謠傳義帝冤。桃花迷隱跡，楝葉慰忠魂。    <br />    戶算資漁獵，鄉豪恃子孫。照山畬火動，踏月俚歌喧。    <br />    擁楫舟為市，連甍竹覆軒。披沙金粟見，拾羽翠翹翻。    <br />    茗折蒼溪秀，蘋生枉渚暄。禽驚格磔起，魚戲噞喁繁。    <br />    沉約台榭故，李衡墟落存。湘靈悲鼓瑟，泉客泣酬恩。    <br />    露變蒹葭浦，星懸橘柚村。虎咆空野震，鼉作滿川渾。    <br />    鄰里皆遷客，兒童習左言。炎天無冽井，霜月見芳蓀。    <br />    清白家傳遠，詩書志所敦。列科叨甲乙，從宦出丘樊。    <br />    結友心多契，馳聲氣尚吞。士安曾重賦，元禮許登門。    <br />    草檄嫖姚幕，巡兵戊己屯。築台先自隗，送客獨留髡。    <br />    遂結王畿綬，來觀衢室樽。鳶飛入鷹隼，魚目儷璵璠。    <br />    曉燭羅馳道，朝陽辟帝閽。王正會夷夏，月朔盛旗旛。    <br />    獨立當瑤闕，傳呵步紫垣。按章清犴獄，視祭潔蘋蘩。    <br />    御曆昌期遠，傳家寶祚蕃。繇文光夏啟，神教畏軒轅。    <br />    內禪因天性，雄圖授化元。繼明懸日月，出震統乾坤。    <br />    大孝三朝備，洪恩九族惇。百川宗渤澥，五嶽輔崑崙。    <br />    何幸逢休運，微班識至尊。校緡資筦榷，復土奉山園。    <br />    一失貴人意，徒聞太學論。直廬辭錦帳，遠守愧朱幡。    <br />    巢幕方猶燕，搶榆尚笑鯤。邅回過荊楚，流落感涼溫。    <br />    旅望花無色，愁心醉不惛。春江千里草，暮雨一聲猿。    <br />    問卜安冥數，看方理病源。帶賒衣改制，塵澀劍成痕。    <br />    三秀悲中散，二毛傷虎賁。來憂御魑魅，歸願牧雞豚。    <br />    就日秦京遠，臨風楚奏煩。南登無灞岸，旦夕上高原。   </p>   <p>    <b>     <font color=\"#FF6600\">早秋集賢院即事（時為學士）</font>    </b>    <br />    金數已三伏，火星正西流。樹含秋露曉，閣倚碧天秋。    <br />    灰琯應新律，銅壺添夜籌。商飆從朔塞，爽氣入神州。    <br />    蕙草香書殿，愧花點御溝。山明真色見，水靜濁煙收。    <br />    早歲忝華省，再來成白頭。幸依群玉府，末路尚瀛洲。   </p>   <p>    <b>     <font color=\"#FF6600\">奉和吏部楊尚書太常李卿二相公策…述懷贈答十韻</font>    </b>    <br />    文雅關西族，衣冠趙北都。有聲真漢相，無纇勝隋珠。    <br />    當軸龍為友，臨池鳳不孤。九天開內殿，百辟看晨趨。    <br />    誡滿澄欹器，成功別大壚。餘芳在公論，積慶是神扶。    <br />    步武離台席，徊翔集帝梧。銓材秉秦鏡，典樂去齊竽。    <br />    瀟灑風塵外，逢迎詩酒徒。唯應待華誥，更食萬錢廚。   </p>   <p>    <b>     <font color=\"#FF6600\">晚歲登武陵城顧望水陸悵然有作</font>    </b>    <br />    星象承烏翼，蠻陬想犬牙。俚人祠竹節，仙洞閉桃花。    <br />    城基歷漢魏，江源自賨巴。華表廖王墓，菜地黃瓊家。    <br />    霜輕菊秀晚，石淺水紋斜。樵音繞故壘，汲路明寒沙。    <br />    凊風稍改葉，盧橘始含葩。野橋過驛騎，叢祠發迥笳。    <br />    跳鱗避舉網，倦鳥寄行楂。路塵高出樹，山火遠連霞。    <br />    夕曛轉赤岸，浮靄起蒼葭。軋軋渡水槳，連連赴林鴉。    <br />    叫閽道非遠，賜環期自賒。孤臣本危涕，喬木在天涯。   </p>   <p>    <b>     <font color=\"#FF6600\">罷郡歸洛陽寄友人</font>    </b>    <br />    遠謫年猶少，初歸鬢已衰。門閒故吏去，室靜老僧期。    <br />    不見蜘蛛集，頻為佝僂欺。穎微囊未出，寒甚谷難吹。    <br />    濩落唯心在，平生有己知。商歌夜深後，聽者竟為誰。   </p>   <p>    <b>     <font color=\"#FF6600\">經伏波神祠</font>    </b>    <br />    濛濛篁竹下，有路上壺頭。漢壘麇鼯鬥，蠻溪霧雨愁。    <br />    懷人敬遺像，閱世指東流。自負霸王略，安知恩澤侯。    <br />    鄉園辭石柱，筋力盡炎洲。一以功名累，翻思馬少遊。   </p>   <p>    <b>     <font color=\"#FF6600\">和汴州令狐相公到鎮改月偶書所懷（二十二韻）</font>    </b>    <br />    受脤新梁苑，和羹舊傅巖。援毫動星宿，垂釣取韜鈐。    <br />    赫奕三川至，歡呼百姓瞻。綠油貔虎擁，青紙鳳凰銜。    <br />    外壘曾無警，中廚亦罷監。推誠人自服，去殺令逾嚴。    <br />    赳赳容皆飾，幡幡口盡鉗。為兄憐庾翼，選婿得蕭咸。    <br />    郁倔咽喉地，駢臻水陸兼。度橋鳴紺幰，入肆颺雲帆。    <br />    端月當中氣，東風應遠占。管弦喧夜景，燈燭掩寒蟾。    <br />    酒每傾三雅，書能發百函。詞人羞布鼓，遠客獻貂襜。    <br />    歌榭白團扇，舞筵金縷衫。旌旗遙一簇，舄履近相攙。    <br />    花樹當朱閣，晴河逼翠簾。衣風飄靉靆，燭淚滴巉巖。    <br />    玉斝虛頻易，金爐暖更添。映鐶窺艷艷，隔袖見纖纖。    <br />    謝傅何由接，桓伊定不凡。應憐郡齋老，旦夕鑷霜髯。   </p>   <p>    <b>     <font color=\"#FF6600\">遙賀白賓客分司初到洛中，戲呈馮尹</font>    </b>    <br />    西辭望苑去，東占洛陽才。度嶺無愁思，看山不懊來。    <br />    冥鴻何所慕，遼鶴乍飛回。洗竹通新徑，攜琴上舊台。    <br />    塵埃長者轍，風月故人杯。聞道龍門峻，還因上客開。   </p>   <p>    <b>     <font color=\"#FF6600\">白侍郎大尹自河南寄示池北新葺水齋即事…兼命同作</font>    </b>    <br />    公府有高政，新齋池上開。再吟佳句後，一似畫圖來。    <br />    結構疏林下，夤緣曲岸隈。綠波穿戶牖，碧甃疊瓊瑰。    <br />    幽異當軒滿，清光繞砌回。潭心澄晚鏡，渠口起晴雷。    <br />    瑤草緣堤種，松煙上島栽。游魚驚撥剌，浴鷺喜毰毸。    <br />    為客烹林筍，因僧採石苔。酒瓶常不罄，書案任成堆。    <br />    簷外青雀舫，坐中鸚鵡杯。蒲根抽九節，蓮萼捧重台。    <br />    芳訊此時到，勝遊何日陪。共譏吳太守，自佔洛陽才。   </p>   <p>    <b>     <font color=\"#FF6600\">和令狐相公謝太原李侍中寄蒲桃</font>    </b>    <br />    珍果出西域，移根到北方。昔年隨漢使，今日寄梁王。    <br />    上相芳緘至，行台綺席張。魚鱗含宿潤，馬乳帶殘霜。    <br />    染指鉛粉膩，滿喉甘露香。醞成十日酒，味敵五雲漿。    <br />    咀嚼停金盞，稱嗟響畫堂。慚非末至客，不得一枝嘗。   </p>   <p>    <b>     <font color=\"#FF6600\">和令狐相公玩白菊</font>    </b>    <br />    家家菊盡黃，梁國獨如霜。瑩靜真琪樹，分明對玉堂。    <br />    仙人披雪氅，素女不紅妝。粉蝶來難見，麻衣拂更香。    <br />    向風搖羽扇，含露滴瓊漿。高艷遮銀井，繁枝覆象床。    <br />    桂叢慚並發，梅蕊妒先芳。一入瑤華詠，從茲播樂章。   </p>   <p>    <b>     <font color=\"#FF6600\">令狐相公見示新栽蕙蘭二草之什，兼命同作</font>    </b>    <br />    上國庭前草，移來漢水潯。朱門雖易地，玉樹有餘陰。    <br />    艷彩凝還泛，清香絕復尋。光華童子佩，柔軟美人心。    <br />    惜晚含遠思，賞幽空獨吟。寄言知音者，一奏風中琴。   </p>   <p>    <b>     <font color=\"#FF6600\">和令狐相公南齋小宴聽阮咸</font>    </b>    <br />    阮巷久蕪沉，四弦有遺音。雅聲發蘭室，遠思含竹林。    <br />    座絕眾賓語，庭移芳樹陰。飛觴助真氣，寂聽無流心。    <br />    影似白團扇，調諧朱絃琴。一毫不平意，幽怨古猶今。   </p>   <p>    <b>     <font color=\"#FF6600\">和令狐相公九日對黃白二菊花見懷</font>    </b>    <br />    素萼迎寒秀，金英帶露香。繁華照旄鉞，榮盛對銀黃。    <br />    琮璧交輝映，衣裳雜彩章。晴雲遙蓋覆，秋蝶近悠揚。    <br />    空想逢九日，何由陪一觴。滿叢佳色在，未肯委嚴霜。   </p>   <p>    <b>     <font color=\"#FF6600\">令狐僕射與余投分素深縱山川阻修…附於舊編之末</font>    </b>    <br />    前日寢門慟，至今悲有餘。已嗟萬化盡，方見八行書。    <br />    滿紙傳相憶，裁詩怨索居。危弦音有絕，哀玉韻猶虛。    <br />    忽歎幽明異，俄驚歲月除。文章雖不朽，精魄竟焉如。    <br />    零淚沾青簡，傷心見素車。淒涼從此後，無復望雙魚。   </p>   <p>    <b>     <font color=\"#FF6600\">和樂天閒園獨賞八韻前以蜂鶴拙句寄呈…小巧以取大咍</font>    </b>    <br />    永日無人事，芳園任興行。陶廬樹可愛，潘宅雨新晴。    <br />    傅粉琅玕節，熏香菡萏莖。榴花裙色好，桐子藥丸成。    <br />    柳蠹枝偏亞，桑空葉再生。睢盱欲斗雀，索漠不言鶯。    <br />    動植隨四氣，飛沉含五情。搶榆與水擊，小大強為名。   </p>   <p>    <b>     <font color=\"#FF6600\">奉和裴令公新成綠野堂即書</font>    </b>    <br />    藹藹鼎門外，澄澄洛水灣。堂皇臨綠野，坐臥看青山。    <br />    位極卻忘貴，功成欲愛閒。官名司管籥，心術去機關。    <br />    禁苑凌晨出，園花及露攀。池塘魚撥剌，竹徑鳥綿蠻。    <br />    志在安瀟灑，嘗經歷險艱。高情方造適，眾意望征還。    <br />    好客交珠履，華筵舞玉顏。無因隨賀燕，翔集畫梁間。   </p>   <p>    <b>     <font color=\"#FF6600\">三月三日與樂天及河南李尹奉陪裴令公泛洛禊飲…十二韻</font>    </b>    <br />    洛下今修禊，群賢勝會稽。盛筵陪玉鉉，通籍盡金閨。    <br />    波上神仙妓，岸傍桃李蹊。水嬉如鷺振，歌響雜鶯啼。    <br />    歷覽風光好，沿洄意思迷。棹歌能儷曲，墨客競分題。    <br />    翠幄連雲起，香車向道齊。人誇綾步障，馬惜錦障泥。    <br />    塵暗宮牆外，霞明苑樹西。舟形隨鷁轉，橋影與虹低。    <br />    川色晴猶遠，烏聲暮欲棲。唯餘踏青伴，待月魏王堤。   </p>   <p>    <b>     <font color=\"#FF6600\">樂天少傅五月長齋廣延緇徒謝絕文友坐成暌間因以戲之</font>    </b>    <br />    五月長齋戒，深居絕送迎。不離通德里，便是法王城。    <br />    舉目皆僧事，全家少俗情。精修無上道，結念未來生。    <br />    賓閤緇衣占，書堂信鼓鳴。戲童為塔象，啼鳥學經聲。    <br />    黍用青菰角，葵承玉露烹。馬家供薏苡，劉氏餉蕪菁。    <br />    暗網籠歌扇，流塵晦酒鐺。不知何次道，作佛幾時成。   </p>   <p>    <b>     <font color=\"#FF6600\">酬樂天晚夏閒居欲相訪先以詩見貽</font>    </b>    <br />    池榭堪臨泛，翛然散郁陶。步因驅鶴緩，吟為聽蟬高。    <br />    林密添新竹，枝低縋晚桃。酒醅晴易熟，藥圃夏頻薅。    <br />    老是班行舊，閒為鄉里豪。經過更何處，風景屬吾曹。   </p>   <p>    <b>     <font color=\"#FF6600\">酬樂天醉後狂吟十韻（來章有移家惟醉和之句）</font>    </b>    <br />    散誕人間樂，逍遙地上仙。詩家登逸品，釋氏悟真筌。    <br />    制誥留台閣，歌詞入管弦。處身於木雁，任世變桑田。    <br />    吏隱情兼遂，儒玄道兩全。八關齋適罷，三雅興尤偏。    <br />    文墨中年舊，松筠晚歲堅。魚書曾替代，香火有因緣。    <br />    欲向醉鄉去，猶為色界牽。好吹楊柳曲，為我舞金鈿。   </p>   <p>    <b>     <font color=\"#FF6600\">牛相公見示新什，謹依本韻次用以抒下情</font>    </b>    <br />    劇韻新篇至，因難始見能。雨天龍變化，晴日鳳鶱騰。    <br />    遊海驚何極，聞韶素不曾。愜心時拊髀，擊節日麾肱。    <br />    符彩添隃墨，波瀾起剡籐。揀金光熠熠，累璧勢層層。    <br />    珠媚多藏賈，花撩欲定僧。封來真寶物，寄與愧交朋。    <br />    已老無時疾，長貧望歲登。雀羅秋寂寂，蟲翅曉薨薨。    <br />    羸驥方辭絆，虛舟已絕緪。榮華甘死別，健羨亦生憎。    <br />    玉柱琤瑽韻，金觥雹凸稜。何時良宴會，促膝對華燈。   </p>   <p>    <b>     <font color=\"#FF6600\">奉和中書崔舍人八月十五日夜玩月二十韻</font>    </b>    <br />    暮景中秋爽，陰靈既望圓。浮精離碧海，分照接虞淵。    <br />    迥見孤輪出，高從倚蓋旋。二儀含皎澈，萬象共澄鮮。    <br />    整御當西陸，舒光麗上玄。從星變風雨，順日助陶甄。    <br />    遠近同時望，晶熒此夜偏。運行調玉燭，潔白應金天。    <br />    曲沼疑瑤鏡，通衢若象筵。逢人盡冰雪，遇景即神仙。    <br />    引素吞銀漢，凝清洗綠煙。皋禽警露下，鄰杵思風前。    <br />    水是還珠浦，山成種玉田。劍沉三尺影，燈罷九枝然。    <br />    像外形無跡，寰中影有遷。稍當雲闕正，未映斗城懸。    <br />    靜對揮宸翰，閒臨襞彩箋。境同牛渚上，宿在鳳池邊。    <br />    興掩尋安道，詞勝命仲宣。從今紙貴後，不復詠陳篇。   </p>   <p>    <b>     <font color=\"#FF6600\">奉和淮南李相公早秋即事，寄成都武相公</font>    </b>    <br />    八柱共承天，東西別隱然。遠夷爭慕化，真相故臨邊。    <br />    並進夔龍位，仍齊龜鶴年。同心舟已濟，造膝璧常聯。    <br />    對領專征寄，遙持造物權。斗牛添氣色，井絡靜氛煙。    <br />    獻可通三略，分甘出萬錢。漢南趨節制，趙北賜山川。    <br />    玉帳觀渝舞，虹旌獵楚田。步嫌雙綬重，夢入九城偏。    <br />    秋雨離情動，新詩樂府傳。聆音還竊抃，不覺撫么弦。   </p>   <p>    <b>     <font color=\"#FF6600\">元和癸巳歲仲秋詔發江陵偏師問罪蠻…寄荊南嚴司空</font>    </b>    <br />    蠻水阻朝宗，兵符下渚宮。前籌得上策，無戰已成功。    <br />    漢使星飛入，夷心草偃同。歌謠開竹棧，拜舞戢桑弓。    <br />    就日知冰釋，投人念鳥窮。網羅三面解，章奏九門通。    <br />    卉服聯操袂，雕題盡鞠躬。降幡秋練白，驛騎晝塵紅。    <br />    火號休傳警，機橋罷亙空。登山不見虜，振旆自生風。    <br />    江遠煙波靜，軍回氣色雄。佇看聞喜後，金石賜元戎。   </p>   <p>    <b>     <font color=\"#FF6600\">和李六侍御文宣王廟釋奠作</font>    </b>    <br />    歎息魯先師，生逢周室卑。有心律天道，無位救陵夷。    <br />    歷聘不能用，領徒空爾為。儒風正禮樂，旅象入蓍龜。    <br />    西狩非其應，中都安足施。世衰由我賤，泣下為人悲。    <br />    遺教光文德，興王葉夢期。土田封後胤，冕服飾虛儀。    <br />    鐘鼓膠庠薦，牲牢郡邑祠。聞君喟然歎，偏在上丁時。   </p>   <p>    <b>     <font color=\"#FF6600\">和竇中丞晚入容江作</font>    </b>    <br />    漢郡三十六，鬱林東南遙。人倫選清臣，天外頒詔條。    <br />    桂水步秋浪，火山凌霧朝。分圻辨風物，入境聞謳謠。    <br />    莎岸見長亭，煙林隔麗譙。日落舟益駛，川平旗自飄。    <br />    珠浦遠明滅，金沙晴動搖。一吟道中作，離思懸層霄。   </p>   <p>    <b>     <font color=\"#FF6600\">南海馬大夫見惠著述三通勒成四帙…欽受嘉貺詩以謝之</font>    </b>    <br />    紅旗閱五兵，絳帳領諸生。味道輕鼎食，退公猶筆耕。    <br />    青箱傳學遠，金匱納書成。一瞬見前事，九流當抗行。    <br />    編蒲曾苦思，垂竹愧無名。今日承芳訊，誰言贈袞榮。   </p>   <p>    <b>     <font color=\"#FF6600\">和楊侍郎初至郴州紀事書情題郡齋八韻</font>    </b>    <br />    旌節下朝台，分圭從北回。城頭鶴立處，驛樹鳳棲來。    <br />    舊路芳塵在，新恩馹騎催。里閭風偃草，鼓舞抃成雷。    <br />    吏散山禽囀，庭香夏蕊開。郡齋堪四望，壁記有三台。    <br />    人訝征黃晚，文非弔屈哀。一吟梁甫曲，知是臥龍才。   </p>   <p>    <b>     <font color=\"#FF6600\">和東川王相公新漲驛池八韻</font>    </b>    <br />    今日池塘上，初移造物權。苞藏成別島，沿濁致清漣。    <br />    變化生言下，蓬瀛落眼前。泛觴驚翠羽，開幕對紅蓮。    <br />    遠寫風光入，明含氣象全。渚煙籠驛樹，波日漾賓筵。    <br />    曲岸留緹騎，中流轉彩船。無因接元禮，共載比神仙。   </p>   <p>    <b>     <font color=\"#FF6600\">酬楊八庶子喜韓吳興與余同遷見贈（依本韻次用）</font>    </b>    <br />    早遇聖明朝，雁行登九霄。文輕傅武仲，酒逼蓋寬饒。    <br />    捨矢同瞻鵠，當筵共賽梟。琢磨三益重，唱和五音調。    <br />    台柏煙常起，池荷香暗飄。星文辭北極，旗影度東遼。    <br />    直道由來黜，浮名豈敢要。三湘與百越，雨散又雲搖。    <br />    遠守慚侯籍，征還荷詔條。悴容唯舌在，別恨幾魂銷。    <br />    滿眼悲陳事，逢人少舊僚。煙霞為老伴，蒲柳任先凋。    <br />    虎綬懸新印，龍舼理去橈。斷腸天北郡，攜手洛陽橋。    <br />    幢蓋今雖貴，弓旌會見招。其如草玄客，空宇久寥寥。   </p>   <p>    <b>     <font color=\"#FF6600\">和兵部鄭侍郎省中四松詩十韻</font>    </b>    <br />    右相歷中台，移松武庫栽。紫茸抽組綬，青實長玫瑰。    <br />    便有干霄勢，看成構廈材。數分天柱半，影逐日輪迴。    <br />    舊賞台階去，新知谷口來。息陰常仰望，玩境幾徘徊。    <br />    翠粒晴懸露，蒼鱗雨起苔。凝音助瑤瑟，飄蕊泛金罍。    <br />    月桂花遙燭，星榆葉對開。終須似雞樹，榮茂近昭回。   </p>   <p>    <b>     <font color=\"#FF6600\">酬鄭州權舍人見寄二十韻</font>    </b>    <br />    朱戶凌晨啟，碧梧含早涼。人從桔柣至，書到漆沮傍。    <br />    抃會因佳句，情深取斷章。愜心同笑語，入耳勝笙簧。    <br />    憶昔三條路，居鄰數仞牆。學堂青玉案，彩服紫羅囊。    <br />    麟角看成就，龍駒見抑揚。彀中飛一箭，雲際落雙鶬。    <br />    甸邑叨前列，天台愧後行。鯉庭傳事業，雞樹遂翱翔。    <br />    書殿連鳷鵲，神池接鳳凰。追遊蒙尚齒，惠好結中腸。    <br />    鎩翮方抬舉，危根易損傷。一麾憐棄置，五字借恩光。    <br />    汝海崆峒秀，溱流芍葯芳。風行能偃草，境靜不爭桑。    <br />    轉旆趨關右，頒條匝渭陽。病吟猶有思，老醉已無狂。    <br />    塵滿鴻溝道，沙驚白狄鄉。佇聞黃紙詔，促召紫微郎。   </p>   <p>    <b>     <font color=\"#FF6600\">和牛相公題姑蘇所寄太湖石兼寄李蘇州</font>    </b>    <br />    震澤生奇石，沉潛得地靈。初辭水府出，猶帶龍宮腥。    <br />    發自江湖國，來榮卿相庭。從風夏雲勢，上漢古查形。    <br />    拂拭魚鱗見，鏗鏘玉韻聆。煙波含宿潤，苔蘚助新青。    <br />    嵌穴胡雛貌，纖鋩蟲篆銘。孱顏傲林薄，飛動向雷霆。    <br />    煩熱近還散，餘酲見便醒。凡禽不敢息，浮壒莫能停。    <br />    靜稱垂松蓋，鮮宜映鶴翎。忘憂常目擊，素尚與心冥。    <br />    眇小欺湘燕，團圓笑落星。徒然想融結，安可測年齡。    <br />    採取詢鄉耋，搜求按舊經。垂鉤入空隙，隔浪動晶熒。    <br />    有獲人爭賀，歡謠眾共聽。一州驚閱寶，千里遠揚舲。    <br />    睹物洛陽陌，懷人吳御亭。寄言垂天翼，早晚起滄溟。   </p>   <p>    <b>     <font color=\"#FF6600\">浙西李大夫述夢四十韻並浙東元相公酬和斐然繼聲</font>    </b>    <br />    位是才能取，時因際會遭。羽儀呈鸑鷟，鋩刃試豪曹。    <br />    洛下推年少，山東許地高。門承金鉉鼎，家有玉璜韜。    <br />    海浪扶鵬翅，天風引驥髦。便知蓬閣閟，不識魯衣褒。    <br />    興發春塘草，魂交益部刀。形開猶抱膝，燭盡遽揮毫。    <br />    昔仕當初筮，逢時詠載橐。懷鉛辨蟲蠹，染素學鵝毛。    <br />    車騎方休汝，歸來欲效陶。南台資謇諤，內署選風騷。    <br />    羽化如乘鯉，樓居舊冠鰲。美香焚濕麝，名果賜乾萄。    <br />    議赦蠅棲筆，邀歌蟻泛醪。代言無所戲，謝表自稱叨。    <br />    蘭焰凝芳澤，芝泥瑩玉膏。對頻聲價出，直久夢魂勞。    <br />    草詔令歸馬，批章答獻獒。銀花懸院榜，翠羽映簾絛。    <br />    諷諫欣然納，奇觚率爾操。禁中時諤諤，天下免忉忉。    <br />    左顧龜成印，雙飛鵠織袍。謝賓緣地密，潔己是心豪。    <br />    五日思歸沐，三春羨眾邀。茶爐依綠筍，棋局就紅桃。    <br />    溟海桑潛變，陰陽炭暗熬。仙成脫屣去，臣戀捧弓號。    <br />    建節辭烏柏，宣風看鷺濤。土山京口峻，鐵甕郡城牢。    <br />    曲島花千樹，官池水一篙。鶯來和絲管，雁起拂麾旄。    <br />    宛轉傾羅扇，迴旋墮玉搔。罰籌長豎纛，觥盞樣如舠。    <br />    山是千重障，江為四面濠。臥龍曾得雨，孤鶴尚鳴皋。    <br />    劍用雄開匣，弓閒蟄受弢。鳳姿嘗在竹，鷃羽不離蒿。    <br />    吳越分雙鎮，東西接萬艘。今朝比潘陸，江海更滔滔。   </p>   <p>    <b>     <font color=\"#FF6600\">和浙西李大夫伊川卜居</font>    </b>    <br />    早入八元數，嘗承三接恩。飛鳴天上路，鎮壓海西門。    <br />    清望寰中許，高情物外存。時來誠不讓，歸去每形言。    <br />    洛下思招隱，江干厭作藩。按經修道具，依樣買山村。    <br />    開鑿隨人化，幽陰為律暄。遠移難得樹，立變舊荒園。    <br />    絕塞通潛徑，平泉佔上原。煙霞遙在想，簿領益為繁。    <br />    丹禁虛東閤，蒼生望北轅。徒令雙白鶴，五里自翩翻。   </p>   <p>    <b>     <font color=\"#FF6600\">省試風光草際浮</font>    </b>    <br />    熙熙春景霽，草綠春光麗。的歷亂相鮮，葳蕤互虧蔽。    <br />    乍疑芊綿裡，稍動豐茸際。影碎翻崇蘭，浮香轉叢蕙。    <br />    含煙絢碧彩，帶露如珠綴。幸因採掇日，況此臨芳歲。   </p>   <p>    <b>     <font color=\"#FF6600\">歷陽書事七十韻</font>    </b>    <br />    一夕為湖地，千年列郡名。霸王迷路處，亞父所封城。    <br />    漢置東南尉，梁分肘腋兵。本吳風俗剽，兼楚語音傖。    <br />    沸井今無湧，烏江舊有名。土台遊柱史，石室隱彭鏗。    <br />    曹操祠猶在，濡須塢未平。海潮隨月大，江水應春生。    <br />    憶昨深山裡，終朝看火耕。魚書來北闕，鷁首下南荊。    <br />    雲雨巫山暗，蕙蘭湘水清。章華樹已失，鄂渚草來迎。    <br />    廬阜香爐出，湓城粉堞明。雁飛彭蠡暮，鴉噪大雷晴。    <br />    平野分風使，恬和趁夜程。貴池登陸峻，舂谷渡橋鳴。    <br />    駱驛主人問，悲歡故舊情。幾年方一面，卜晝便三更。    <br />    助喜杯盤盛，忘機笑語訇。管清疑警鶴，弦巧似嬌鶯。    <br />    熾炭烘蹲獸，華茵織斗鯨。回裾飄霧雨，急節墮瓊英。    <br />    斂黛凝愁色，施鈿耀翠晶。容華本南國，妝束學西京。    <br />    日落方收鼓，天寒更炙笙。促筵交履舄，痛飲倒簪纓。    <br />    謔浪容優孟，嬌憐許智瓊。蔽明添翠帟，命燭拄金莖。    <br />    坐久羅衣皺，杯頻粉面騂。興來從請曲，意墮即飛觥。    <br />    令急重須改，歡馮醉盡呈。詰朝還選勝，來日又尋盟。    <br />    道別慇勤惜，邀筵次第爭。唯聞嗟短景，不復有餘酲。    <br />    眾散扃朱戶，相攜話素誠。晤言猶亹亹，殘漏自丁丁。    <br />    出祖千夫擁，行廚五熟烹。離亭臨野水，別思入哀箏。    <br />    接境人情洽，方冬饌具精。中流為界道，隔岸數飛甍。    <br />    沙浦王渾鎮，滄洲謝脁城。望夫人化石，夢帝日環營。    <br />    半渡趨津吏，緣堤簇郡甿。場黃堆晚稻，籬碧見冬菁。    <br />    里社爭來獻，壺漿各自擎。鴟夷傾底寫，粔籹鬥成●。    <br />    採石風傳柝，新林暮擊鉦。繭綸牽撥剌，犀焰照澄泓。    <br />    露冕觀原野，前驅抗旆旌。分庭展賓主，望闕拜恩榮。    <br />    比屋惸嫠輩，連年水旱並。遐思常後已，下令必先庚。    <br />    遠岫低屏列，支流曲帶縈。湖魚香勝肉，官酒重於餳。    <br />    憶昔泉源變，斯須地軸傾。雞籠為石顆，龜眼入泥坑。    <br />    事系人風重，官從物論輕。江春俄澹蕩，樓月幾虧盈。    <br />    柳長千絲宛，田塍一線絣。游魚將婢從，野雉見媒驚。    <br />    波淨攢鳧鵲，洲香發杜蘅。一鍾菰葑米，千里水葵羹。    <br />    受譴時方久，分憂政未成。比瓊雖碌碌，於鐵尚錚錚。    <br />    早忝登三署，曾聞奏六英。無能甘負弩，不慎在提衡。    <br />    口語成中遘，毛衣阻上征。時聞關利鈍，智亦有聾盲。    <br />    昔愧山東妙，今慚海內兄。後來登甲乙，早已在蓬瀛。    <br />    心託秦明鏡，才非楚白珩。齒衰親藥物，宦薄傲公卿。    <br />    捧日皆元老，宣風盡大彭。好令朝集使，結束赴新正。   </p>   <p>    <b>     <font color=\"#FF6600\">和武中丞秋日寄懷簡諸僚故</font>    </b>    <br />    退朝還公府，騎吹息繁陰。吏散秋庭寂，烏啼煙樹深。    <br />    威生奉白簡，道勝外華簪。風物清遠目，功名懷寸陰。    <br />    雲衢念前侶，彩翰寫沖襟。涼菊照幽徑，敗荷攢碧潯。    <br />    感時江海思，報國松筠心。空愧壽陵步，芳塵何處尋。   </p>   <p>    <b>     <font color=\"#FF6600\">和令狐相公春日尋花有懷白侍郎閣老</font>    </b>    <br />    芳菲滿雍州，鸞鳳許同遊。花徑須深入，時光不少留。    <br />    色鮮由樹嫩，枝亞為房稠。靜對仍持酒，高看特上樓。    <br />    晴宜連夜賞，雨便一年休。共憶秋官處，餘霞曲水頭。   </p>   <p>    <b>     <font color=\"#FF6600\">荊州歌二首</font>    </b>    <br />    渚宮楊柳暗，麥城朝雉飛。可憐踏青伴，乘暖著輕衣。    <br />    今日好南風，商旅相催發。沙頭檣竿上，始見春江闊。   </p>   <p>    <b>     <font color=\"#FF6600\">紀南歌</font>    </b>    <br />    風煙紀南城，塵土荊門路。天寒多獵騎，走上樊姬墓。   </p>   <p>    <b>     <font color=\"#FF6600\">視刀環歌</font>    </b>    <br />    常恨言語淺，不如人意深。今朝兩相視，脈脈萬重心。   </p>   <p>    <b>     <font color=\"#FF6600\">三閣辭四首（吳聲）</font>    </b>    <br />    貴人三閣上，日晏未梳頭。不應有恨事，嬌甚卻成愁。   </p>   <p>珠箔曲瓊鉤，仔細見揚州。北兵那得度，浪話判悠悠。</p>   <p>沉香帖閣柱，金縷畫門楣。回首降幡下，已見黍離離。</p>   <p>三人出眢井，一身登檻車。朱門漫臨水，不可見鱸魚。</p>   <p>    <b>     <font color=\"#FF6600\">紇那曲二首</font>    </b>    <br />    楊柳郁青青，竹枝無限情。周郎一回顧，聽唱紇那聲。   </p>   <p>踏曲興無窮，調同詞不同。願郎千萬壽，長作主人翁。</p>   <p>    <b>     <font color=\"#FF6600\">淮陰行五首</font>    </b>    <br />    簇簇淮陰市，竹樓緣岸上。好日起檣竿，烏飛驚五兩。   </p>   <p>今日轉船頭，金烏指西北。煙波與春草，千里同一色。</p>   <p>船頭大銅鐶，摩挲光陣陣。早早使風來，沙頭一眼認。</p>   <p>何物令儂羨，羨郎船尾燕。啣泥趁檣竿，宿食長相見。</p>   <p>隔浦望行船，頭昂尾幰幰。無奈晚來時，清淮春浪軟。</p>   <p>    <b>     <font color=\"#FF6600\">渾侍中宅牡丹</font>    </b>    <br />    徑尺千餘朵，人間有此花。今朝見顏色，更不向諸家。   </p>   <p>    <b>     <font color=\"#FF6600\">詠紅柿子</font>    </b>    <br />    曉連星影出，晚帶日光懸。本因遺採掇，翻自保天年。   </p>   <p>    <b>     <font color=\"#FF6600\">呂八見寄郡內書懷因而戲和</font>    </b>    <br />    文苑振金聲，循良冠百城。不知今史氏，何處列君名。   </p>   <p>    <b>     <font color=\"#FF6600\">秋風引</font>    </b>    <br />    何處秋風至，蕭蕭送雁群。朝來入庭樹，孤客最先聞。   </p>   <p>    <b>     <font color=\"#FF6600\">柳花詞三首</font>    </b>    <br />    開從綠條上，散逐香風遠。故取花落時，悠揚占春晚。   </p>   <p>輕飛不假風，輕落不委地。撩亂舞晴空，發人無限思。</p>   <p>晴天闇闇雪，來送青春暮。無意似多情，千家萬家去。</p>   <p>    <b>     <font color=\"#FF6600\">路傍曲</font>    </b>    <br />    南山宿雨晴，春入鳳凰城。處處聞絃管，無非送酒聲。   </p>   <p>    <b>     <font color=\"#FF6600\">君山懷古</font>    </b>    <br />    屬車八十一，此地阻長風。千載威靈盡，赭山寒水中。   </p>   <p>    <b>     <font color=\"#FF6600\">庭竹</font>    </b>    <br />    露滌鉛粉節，風搖青玉枝。依依似君子，無地不相宜。   </p>   <p>    <b>     <font color=\"#FF6600\">唐郎中宅與諸公同飲酒看牡丹</font>    </b>    <br />    今日花前飲，甘心醉數杯。但愁花有語，不為老人開。   </p>   <p>    <b>     <font color=\"#FF6600\">題壽安甘棠館二首</font>    </b>    <br />    公館似仙家，池清竹徑斜。山禽忽驚起，衝落半巖花。   </p>   <p>門前洛陽道，門裡桃花路。塵土與煙霞，其間十餘步。</p>   <p>    <b>     <font color=\"#FF6600\">古詞二首（一作諷古）</font>    </b>    <br />    軒後初冠冕，前旒為蔽明。安知從復道，然後見人情。   </p>   <p>簿領乃俗士，清談信古風。吾觀蘇令綽，朱墨一何工。</p>   <p>    <b>     <font color=\"#FF6600\">寓興二首</font>    </b>    <br />    常談即至理，安事非常情。寄語何平叔，無為輕老生。   </p>   <p>世途多禮數，鵬鷃各逍遙。何事陶彭澤，拋官為折腰。</p>   <p>    <b>     <font color=\"#FF6600\">詠史二首</font>    </b>    <br />    驃騎非無勢，少卿終不去。世道劇頹波，我心如砥柱。   </p>   <p>賈生明王道，衛綰工車戲。同遇漢文時，何人居貴位。</p>   <p>    <b>     <font color=\"#FF6600\">經檀道濟故壘</font>    </b>    <br />    萬里長城壞，荒營野草秋。秣陵多士女，猶唱白符鳩。   </p>   <p>    <b>     <font color=\"#FF6600\">傷段右丞（江湖舊遊，南宮交代）</font>    </b>    <br />    江海多豪氣，朝廷有直聲。何言馬蹄下，一旦是佳城。   </p>   <p>    <b>     <font color=\"#FF6600\">傷獨孤舍人</font>    </b>    <br />    昔別矜年少，今悲喪國華。遠來同社燕，不見早梅花。   </p>   <p>    <b>     <font color=\"#FF6600\">再傷龐尹</font>    </b>    <br />    京兆歸何處，章台空暮塵。可憐鸞鏡下，哭殺畫眉人。   </p>   <p>    <b>     <font color=\"#FF6600\">敬酬微公見寄二首</font>    </b>    <br />    淒涼沃州僧，憔悴柴桑宰。別來二十年，唯餘兩心在。    <br />    越江千里鏡，越嶺四時雪。中有逍遙人，夜深觀水月。   </p>   <p>    <b>     <font color=\"#FF6600\">鄂渚留別李二十一表臣大夫</font>    </b>    <br />    高檣起行色，促柱動離聲。欲問江深淺，應如遠別情。   </p>   <p>    <b>     <font color=\"#FF6600\">答表臣贈別二首</font>    </b>    <br />    昔為瑤池侶，飛舞集蓬萊。今作江漢別，風雪一徘徊。   </p>   <p>嘶馬立未還，行舟路將轉。江頭暝色深，揮袖依稀見。</p>   <p>    <b>     <font color=\"#FF6600\">始發鄂渚寄表臣二首</font>    </b>    <br />    祖帳管弦絕，客帆西風生。回車已不見，猶聽馬嘶聲。   </p>   <p>曉發柳林戍，遙城聞五鼓。憶與故人眠，此時猶晤語。</p>   <p>    <b>     <font color=\"#FF6600\">出鄂州界懷表臣二首</font>    </b>    <br />    離席一揮杯，別愁今尚醉。遲遲有情處，卻恨江帆駛。   </p>   <p>夢覺疑連榻，舟行忽千里。不見黃鶴樓，寒沙雪相似。</p>   <p>    <b>     <font color=\"#FF6600\">和遊房公舊竹亭聞琴絕句</font>    </b>    <br />    尚有竹間路，永無綦下塵。一聞流水曲，重憶餐霞人。   </p>   <p>    <b>     <font color=\"#FF6600\">西州李尚書知愚與元武昌有舊遠示二篇…繼和二首</font>    </b>    <br />    如何贈琴日，已是絕弦時。無復雙金報，空餘掛劍悲。    <br />    寶匣從此閒，朱弦誰復調。只應隨玉樹，同向土中銷。   </p>   <p>    <b>     <font color=\"#FF6600\">別蘇州二首</font>    </b>    <br />    三載為吳郡，臨岐祖帳開。雖非謝桀黠，且為一徘徊。   </p>   <p>流水閶門外，秋風吹柳條。從來送客處，今日自魂銷。</p>   <p>    <b>     <font color=\"#FF6600\">罷和州遊建康</font>    </b>    <br />    秋水清無力，寒山暮多思。官閒不計程，遍上南朝寺。   </p>   <p>    <b>     <font color=\"#FF6600\">九日登高</font>    </b>    <br />    世路山河險，君門煙霧深。年年上高處，未省不傷心。   </p>   <p>    <b>     <font color=\"#FF6600\">答柳子厚</font>    </b>    <br />    年方伯玉早，恨比四愁多。會待休車騎，相隨出罻羅。   </p>   <p>    <b>     <font color=\"#FF6600\">館娃宮在舊郡西南硯石山前瞰姑蘇台傍有採香…因賦二章</font>    </b>    <br />    宮館貯嬌娃，當時意大誇。艷傾吳國盡，笑入楚王家。    <br />    月殿移椒壁，天花代舜華。唯餘採香徑，一帶繞山斜。   </p>   <p>    <b>     <font color=\"#FF6600\">聽琴（一作聽僧彈琴）</font>    </b>    <br />    禪思何妨在玉琴，真僧不見聽時心。秋堂境寂夜方半，雲去蒼梧湘水深。   </p>   <p>    <b>     <font color=\"#FF6600\">魏宮詞二首</font>    </b>    <br />    日晚長秋簾外報，望陵歌舞在明朝。添爐欲爇熏衣麝，憶得分時不忍燒。   </p>   <p>日映西陵松柏枝，下台相顧一相思。朝來樂府長歌曲，唱著君王自作詞。</p>   <p>    <b>     <font color=\"#FF6600\">楊枝詞二首</font>    </b>    <br />    迎得春光先到來，淺黃輕綠映樓台。只緣裊娜多情思，更被春風長倩猜。   </p>   <p>巫峽巫山楊柳多，朝雲暮雨遠相和。因想陽台無限事，來君回唱竹枝歌。</p>   <p>    <b>     <font color=\"#FF6600\">竹枝詞二首</font>    </b>    <br />    楊柳青青江水平，聞郎江上唱歌聲。東邊日出西邊雨，道是無晴卻有晴。   </p>   <p>楚水巴山江雨多，巴人能唱本鄉歌。今朝北客思歸去，回入紇那披綠羅。</p>   <p>    <b>     <font color=\"#FF6600\">堤上行三首</font>    </b>    <br />    酒旗相望大堤頭，堤下連檣堤上樓。日暮行人爭渡急，槳聲幽軋滿中流。   </p>   <p>江南江北望煙波，入夜行人相應歌。桃葉傳情竹枝怨，水流無限月明多。</p>   <p>春堤繚繞水徘徊，酒捨旗亭次第開。日晚上樓招估客，軻峨大艑落帆來。</p>   <p>    <b>     <font color=\"#FF6600\">踏歌詞四首（第二首一作張籍《無題詩》）</font>    </b>    <br />    春江月出大堤平，堤上女郎連袂行。唱盡新詞歡不見，紅霞映樹鷓鴣鳴。   </p>   <p>桃蹊柳陌好經過，燈下妝成月下歌。為是襄王故宮地，至今猶自細腰多。</p>   <p>新詞宛轉遞相傳，振袖傾鬟風露前。月落烏啼雲雨散，遊童陌上拾花鈿。</p>   <p>日暮江頭聞竹枝，南人行樂北人悲。自從雪裡唱新曲，直到三春花盡時。</p>   <p>    <b>     <font color=\"#FF6600\">步虛詞二首</font>    </b>    <br />    阿母種桃雲海際，花落子成三千歲。海風吹折最繁枝，跪捧瓊盤獻天帝。   </p>   <p>華表千年一鶴歸，凝丹為頂雪為衣。星星仙語人聽盡，卻向五雲翻翅飛。</p>   <p>    <b>     <font color=\"#FF6600\">阿嬌怨</font>    </b>    <br />    望見葳蕤舉翠華，試開金屋掃庭花。須臾宮女傳來信，言幸平陽公主家。   </p>   <p>    <b>     <font color=\"#FF6600\">秋詞二首</font>    </b>    <br />    自古逢秋悲寂寥，我言秋日勝春朝。晴空一鶴排雲上，便引詩情到碧霄。   </p>   <p>山明水淨夜來霜，數樹深紅出淺黃。試上高樓清入骨，豈如春色嗾人狂。</p>   <p>    <b>     <font color=\"#FF6600\">秋扇詞</font>    </b>    <br />    莫道恩情無重來，人間榮謝遞相催。當時初入君懷袖，豈念寒爐有死灰。   </p>   <p>    <b>     <font color=\"#FF6600\">竹枝詞九首</font>    </b>    <br />    白帝城頭春草生，白鹽山下蜀江清。南人上來歌一曲，北人莫上動鄉情。    <br />    山桃紅花滿上頭，蜀江春水拍山流。花紅易衰似郎意，水流無限似儂愁。    <br />    江上朱樓新雨晴，瀼西春水縠紋生。橋東橋西好楊柳，人來人去唱歌行。    <br />    日出三竿春霧消，江頭蜀客駐蘭橈。憑寄狂夫書一紙，家住成都萬里橋。    <br />    兩岸山花似雪開，家家春酒滿銀杯。昭君坊中多女伴，永安宮外踏青來。    <br />    城西門前灩澦堆，年年波浪不能摧。懊惱人心不如石，少時東去復西來。    <br />    瞿塘嘈嘈十二灘，人言道路古來難。長恨人心不如水，等閒平地起波瀾。    <br />    巫峽蒼蒼煙雨時，清猿啼在最高枝。個裡愁人腸自斷，由來不是此聲悲。    <br />    山上層層桃李花，雲間煙火是人家。銀釧金釵來負水，長刀短笠去燒畬。   </p>   <p>    <b>     <font color=\"#FF6600\">楊柳枝詞九首</font>    </b>    <br />    塞北梅花羌笛吹，淮南桂樹小山詞。請君莫奏前朝曲，聽唱新翻楊柳枝。    <br />    南陌東城春早時，相逢何處不依依。桃紅李白皆誇好，須得垂楊相發揮。    <br />    鳳闕輕遮翡翠幃，龍池遙望麴塵絲。御溝春水相輝映，狂殺長安年少兒。    <br />    金谷園中鶯亂飛，銅駝陌上好風吹。城中桃李須臾盡，爭似垂楊無限時。    <br />    花萼樓前初種時，美人樓上斗腰肢。如今拋擲長街裡，露葉如啼欲向誰。    <br />    煬帝行宮汴水濱，數枝楊柳不勝春。晚來風起花如雪，飛入宮牆不見人。    <br />    御陌青門拂地垂，千條金縷萬條絲。如今綰作同心結，將贈行人知不知。    <br />    城外春風吹酒旗，行人揮袂日西時。長安陌上無窮樹，唯有垂楊管別離。    <br />    輕盈裊娜占年華，舞榭妝樓處處遮。春盡絮花留不得，隨風好去落誰家。   </p>   <p>    <b>     <font color=\"#FF6600\">浪淘沙九首（第四首一作張籍詩）</font>    </b>    <br />    九曲黃河萬里沙，浪淘風簸自天涯。如今直上銀河去，同到牽牛織女家。    <br />    洛水橋邊春日斜，碧流清淺見瓊砂。無端陌上狂風急，驚起鴛鴦出浪花。    <br />    汴水東流虎眼紋，清淮曉色鴨頭春。君看渡口淘沙處，渡卻人間多少人。    <br />    鸚鵡洲頭浪颭沙，青樓春望日將斜。啣泥燕子爭歸捨，獨自狂夫不憶家。    <br />    濯錦江邊兩岸花，春風吹浪正淘沙。女郎剪下鴛鴦錦，將向中流匹晚霞。    <br />    日照澄洲江霧開，淘金女伴滿江隈。美人首飾侯王印，儘是沙中浪底來。    <br />    八月濤聲吼地來，頭高數丈觸山回。須臾卻入海門去，捲起沙堆似雪堆。    <br />    莫道讒言如浪深，莫言遷客似沙沉。千淘萬漉雖辛苦，吹盡狂沙始到金。    <br />    流水淘沙不暫停，前波未滅後波生。令人忽憶瀟湘渚，回唱迎神三兩聲。   </p>   <p>    <b>     <font color=\"#FF6600\">洛中送韓七中丞之吳興口號五首</font>    </b>    <br />    昔年意氣結群英，幾度朝回一字行。海北江南零落盡，兩人相見洛陽城。    <br />    自從雲散各東西，每日歡娛卻慘淒。離別苦多相見少，一生心事在書題。    <br />    今朝無意訴離杯，何況清弦急管催。本欲醉中輕遠別，不知翻引酒悲來。    <br />    駱駝橋上蘋風急，鸚鵡杯中箬下春。水碧山青知好處，開顏一笑向何人。    <br />    溪中士女出笆籬，溪上鴛鴦避畫旗。何處人間似仙境，春山攜妓採茶時。   </p>   <p>    <b>     <font color=\"#FF6600\">送廖參謀東遊二首</font>    </b>    <br />    九陌逢君又別離，行雲別鶴本無期。望嵩樓上忽相見，看過花開花落時。   </p>   <p>繁花落盡君辭去，綠草垂楊引征路。東道諸侯皆故人，留連必是多情處。</p>   <p>    <b>     <font color=\"#FF6600\">洛中春末送杜錄事赴蘄州</font>    </b>    <br />    樽前花下長相見，明日忽為千里人。君過午橋回首望，洛城猶自有殘春。   </p>   <p>    <b>     <font color=\"#FF6600\">夜燕福建盧侍郎宅因送之鎮</font>    </b>    <br />    暫駐旌旗洛水堤，綺筵紅燭醉蘭閨。美人美酒長相逐，莫怕猿聲發建溪。   </p>   <p>    <b>     <font color=\"#FF6600\">重送鴻舉師赴江陵謁馬逢侍御</font>    </b>    <br />    西北秋風凋蕙蘭，洞庭波上碧雲寒。茂陵才子江陵住，乞取新詩合掌看。   </p>   <p>    <b>     <font color=\"#FF6600\">贈長沙讚頭陀</font>    </b>    <br />    外道邪山千萬重，真言一發盡摧峰。有時明月無人夜，獨向昭潭制惡龍。   </p>   <p>    <b>     <font color=\"#FF6600\">送霄韻上人遊天台（一作寶韻上人）</font>    </b>    <br />    曲江僧向松江見，又到天台看石橋。鶴戀故巢雲戀岫，比君猶自不逍遙。   </p>   <p>    <b>     <font color=\"#FF6600\">台城懷古</font>    </b>    <br />    清江悠悠王氣沉，六朝遺事何處尋。宮牆隱嶙圍野澤，鸛鶂夜鳴秋色深。   </p>   <p>    <b>     <font color=\"#FF6600\">戲贈崔千牛</font>    </b>    <br />    學道深山許老人，留名萬代不關身。勸君多買長安酒，南陌東城佔取春。   </p>   <p>    <b>     <font color=\"#FF6600\">揚州春夜李端公益張侍御登段侍御平路…以志其事</font>    </b>    <br />    寂寂獨看金燼落，紛紛只見玉山頹。自羞不是高陽侶，一夜星星騎馬回。   </p>   <p>    <b>     <font color=\"#FF6600\">逢王十二學士入翰林，因以詩贈</font>    </b>    <br />    廄馬翩翩禁外逢，星槎上漢杳難從。定知欲報淮南詔，促召王褒入九重。   </p>   <p>    <b>     <font color=\"#FF6600\">闕下口號呈柳儀曹</font>    </b>    <br />    彩仗神旗獵曉風，雞人一唱鼓蓬蓬。銅壺漏水何時歇，如此相催即老翁。   </p>   <p>    <b>     <font color=\"#FF6600\">監祠夕月壇書事（其禮用晝）</font>    </b>    <br />    西皞司分晝夜平，羲和停午太陰生。鏗鏘揖讓秋光裡，觀者如雲出鳳城。   </p>   <p>    <b>     <font color=\"#FF6600\">元和甲午歲詔書盡征江湘逐客余自武陵赴京宿於…諸君子</font>    </b>    <br />    雷雨江山起臥龍，武陵樵客躡仙蹤。十年楚水楓林下，今夜初聞長樂鐘。   </p>   <p>    <b>     <font color=\"#FF6600\">元和十一年自朗州召至京，戲贈看花諸君子</font>    </b>    <br />    紫陌紅塵拂面來，無人不道看花回。玄都觀裡桃千樹，儘是劉郎去後栽。   </p>   <p>    <b>     <font color=\"#FF6600\">再遊玄都觀</font>    </b>    <br />    百畝庭中半是苔，桃花淨盡菜花開。種桃道士歸何處，前度劉郎今又來。   </p>   <p>    <b>     <font color=\"#FF6600\">與歌者米嘉榮</font>    </b>    <br />    唱得涼州意外聲，舊人唯數米嘉榮。近來時世輕先輩，好染髭鬚事後生。   </p>   <p>    <b>     <font color=\"#FF6600\">望夫石（山正對和州郡樓）</font>    </b>    <br />    終日望夫夫不歸，化為孤石苦相思。望來已是幾千載，只似當時初望時。   </p>   <p>    <b>     <font color=\"#FF6600\">聽舊宮中樂人穆氏唱歌</font>    </b>    <br />    曾隨織女渡天河，記得雲間第一歌。休唱貞元供奉曲，當時朝士已無多。   </p>   <p>    <b>     <font color=\"#FF6600\">金陵五題。石頭城</font>    </b>    <br />    山圍故國週遭在，潮打空城寂寞回。淮水東邊舊時月，夜深還過女牆來。   </p>   <p>    <b>     <font color=\"#FF6600\">金陵五題。烏衣巷</font>    </b>    <br />    朱雀橋邊野草花，烏衣巷口夕陽斜。舊時王謝堂前燕，飛入尋常百姓家。   </p>   <p>    <b>     <font color=\"#FF6600\">金陵五題。台城</font>    </b>    <br />    台城六代競豪華，結綺臨春事最奢。萬戶千門成野草，只緣一曲後庭花。   </p>   <p>    <b>     <font color=\"#FF6600\">金陵五題。生公講堂</font>    </b>    <br />    生公說法鬼神聽，身後空堂夜不扃。高坐寂寥塵漠漠，一方明月可中庭。   </p>   <p>    <b>     <font color=\"#FF6600\">金陵五題。江令宅</font>    </b>    <br />    南朝詞臣北朝客，歸來唯見秦淮碧。池台竹樹三畝餘，至今人道江家宅。   </p>   <p>    <b>     <font color=\"#FF6600\">韓信廟</font>    </b>    <br />    將略兵機命世雄，蒼黃鐘室歎良弓。遂令後代登壇者，每一尋思怕立功。   </p>   <p>    <b>     <font color=\"#FF6600\">李賈二大諫拜命後寄楊八壽州</font>    </b>    <br />    諫省新登二直臣，萬方驚喜捧絲綸。則知天子明如日，肯放淮南高臥人。   </p>   <p>    <b>     <font color=\"#FF6600\">美溫尚書鎮定興元以詩寄賀</font>    </b>    <br />    旌旗入境犬無聲，戮盡鯨鯢漢水清。從此世人開耳目，始知名將出書生。   </p>   <p>    <b>     <font color=\"#FF6600\">酬瑞州吳大夫夜泊湘川見寄一絕</font>    </b>    <br />    夜泊湘川逐客心，月明猿苦血沾襟。湘妃舊竹痕猶淺，從此因君染更深。   </p>   <p>    <b>     <font color=\"#FF6600\">征還京師見舊番官馮叔達</font>    </b>    <br />    前者匆匆襆被行，十年憔悴到京城。南宮舊吏來相問，何處淹留白髮生。   </p>   <p>    <b>     <font color=\"#FF6600\">與歌者何戡</font>    </b>    <br />    二十餘年別帝京，重聞天樂不勝情。舊人唯有何戡在，更與慇勤唱渭城。   </p>   <p>    <b>     <font color=\"#FF6600\">與歌童田順郎</font>    </b>    <br />    天下能歌御史娘，花前葉底奉君王。九重深處無人見，分付新聲與順郎。   </p>   <p>    <b>     <font color=\"#FF6600\">燕爾館破，屏風所畫至精，人多歎賞題之</font>    </b>    <br />    畫時應遇空亡日，賣處難逢識別人。唯有多情往來客，強將衫袖拂埃塵。   </p>   <p>    <b>     <font color=\"#FF6600\">賞牡丹</font>    </b>    <br />    庭前芍葯妖無格，池上芙蕖淨少情。唯有牡丹真國色，花開時節動京城。   </p>   <p>    <b>     <font color=\"#FF6600\">題欹器圖</font>    </b>    <br />    秦國功成思稅駕，晉臣名遂歎危機。無因上蔡牽黃犬，願作丹徒一布衣。   </p>   <p>    <b>     <font color=\"#FF6600\">傷桃源薛道士（一作尊師）</font>    </b>    <br />    壇邊松在鶴巢空，白鹿閒行舊徑中。手植紅桃千樹發，滿山無主任春風。   </p>   <p>    <b>     <font color=\"#FF6600\">王思道碑堂下作</font>    </b>    <br />    蒼蒼宰樹起寒煙，尚有威名海內傳。四府舊聞多故吏，幾人垂淚拜碑前。   </p>   <p>    <b>     <font color=\"#FF6600\">傷愚溪三首</font>    </b>    <br />    溪水悠悠春自來，草堂無主燕飛回。隔簾惟見中庭草，一樹山榴依舊開。   </p>   <p>草聖數行留壞壁，木奴千樹屬鄰家。唯見里門通德榜，殘陽寂寞出樵車。</p>   <p>柳門竹巷依依在，野草青苔日日多。縱有鄰人解吹笛，山陽舊侶更誰過。</p>   <p>    <b>     <font color=\"#FF6600\">傷循州渾尚書</font>    </b>    <br />    貴人淪落路人哀，碧海連天丹旐回。遙想長安此時節，朱門深巷百花開。   </p>   <p>    <b>     <font color=\"#FF6600\">代靖安佳人怨二首</font>    </b>    <br />    寶馬鳴珂踏曉塵，魚文匕首犯車茵。適來行哭里門外，昨夜華堂歌舞人。    <br />    秉燭朝天遂不回，路人彈指望高台。牆東便是傷心地，夜夜流螢飛去來。   </p>   <p>    <b>     <font color=\"#FF6600\">碧澗寺見元九侍御和展上人詩有三生之句因以和</font>    </b>    <br />    廊下題詩滿壁塵，塔前松樹已皴鱗。古來唯有王文度，重見平生竺道人。   </p>   <p>    <b>     <font color=\"#FF6600\">思黯南墅賞牡丹</font>    </b>    <br />    偶然相遇人間世，合在增城阿姥家。有此傾城好顏色，天教晚發賽諸花。   </p>   <p>    <b>     <font color=\"#FF6600\">和浙西尚書聞常州楊給事制新樓因寄之作</font>    </b>    <br />    文昌星象盡東來，油幕朱門次第開。且上新樓看風月，會乘雲雨一時回。   </p>   <p>    <b>     <font color=\"#FF6600\">後梁宣明二帝碑堂下作</font>    </b>    <br />    玉馬朝周從此辭，園陵寂寞對豐碑。千行宰樹荊州道，暮雨蕭蕭聞子規。   </p>   <p>    <b>     <font color=\"#FF6600\">贈李司空妓</font>    </b>    <br />    高髻雲鬟宮樣妝，春風一曲杜韋娘。司空見慣渾閒事，斷盡蘇州刺史腸。   </p>   <p>    <b>     <font color=\"#FF6600\">和西川李尚書傷孔雀及薛濤之什</font>    </b>    <br />    玉兒已逐金鐶葬，翠羽先隨秋草萎。唯見芙蓉含曉露，數行紅淚滴清池。   </p>   <p>    <b>     <font color=\"#FF6600\">同樂天登棲靈寺塔</font>    </b>    <br />    步步相攜不覺難，九層雲外倚欄杆。忽然笑語半天上，無限遊人舉眼看。   </p>   <p>    <b>     <font color=\"#FF6600\">有所嗟二首（一作元稹詩，題作所思）</font>    </b>    <br />    庾令樓中初見時，武昌春柳似腰肢。相逢相笑盡如夢，為雨為雲今不知。   </p>   <p>鄂渚濛濛煙雨微，女郎魂逐暮雲歸。只應長在漢陽渡，化作鴛鴦一隻飛。</p>   <p>    <b>     <font color=\"#FF6600\">和裴相公傍水閒行</font>    </b>    <br />    為愛逍遙第一篇，時時閒步賞風煙。看花臨水心無事，功業成來二十年。   </p>   <p>    <b>     <font color=\"#FF6600\">杏園花下酬樂天見贈</font>    </b>    <br />    二十餘年作逐臣，歸來還見曲江春。遊人莫笑白頭醉，老醉花間有幾人。   </p>   <p>    <b>     <font color=\"#FF6600\">和樂天春詞</font>    </b>    <br />    新妝面面下朱樓，深鎖春光一院愁。行到中庭數花朵，蜻蜓飛上玉搔頭。   </p>   <p>    <b>     <font color=\"#FF6600\">和嚴給事聞唐昌觀玉蕊花下有遊仙二絕</font>    </b>    <br />    玉女來看玉蕊花，異香先引七香車。攀枝弄雪時回顧，驚怪人間日易斜。    <br />    雪蕊瓊絲滿院春，衣輕步步不生塵。君平簾下徒相問，長伴吹簫別有人。   </p>   <p>    <b>     <font color=\"#FF6600\">憶樂天</font>    </b>    <br />    尋常相見意慇勤，別後相思夢更頻。每遇登臨好風景，羨他天性少情人。   </p>   <p>    <b>     <font color=\"#FF6600\">醉答樂天</font>    </b>    <br />    洛城洛城何日歸，故人故人今轉稀。莫嗟雪裡暫時別，終擬雲間相逐飛。   </p>   <p>    <b>     <font color=\"#FF6600\">虎丘寺見元相公二年前題名愴然有詠</font>    </b>    <br />    滻水送君君不還，見君題字虎丘山。因知早貴兼才子，不得多時在世間。   </p>   <p>    <b>     <font color=\"#FF6600\">寄贈小樊</font>    </b>    <br />    花面丫頭十三四，春來綽約向人時。終須買取名春草，處處將行步步隨。   </p>   <p>    <b>     <font color=\"#FF6600\">吟樂天自問愴然有作</font>    </b>    <br />    親友關心皆不見，風光滿眼倍傷神。洛陽城裡多池館，幾處花開有主人。   </p>   <p>    <b>     <font color=\"#FF6600\">和令狐相公別牡丹</font>    </b>    <br />    平章宅裡一欄花，臨到開時不在家。莫道兩京非遠別，春明門外即天涯。   </p>   <p>    <b>     <font color=\"#FF6600\">和令狐相公聞思帝鄉有感</font>    </b>    <br />    當初造曲者為誰，說得思鄉戀闕時。滄海西頭舊丞相，停杯處分不須吹。   </p>   <p>    <b>     <font color=\"#FF6600\">酬令狐相公見寄</font>    </b>    <br />    群玉山頭住四年，每聞笙鶴看諸仙。何時得把浮丘袖，白日將升第九天。   </p>   <p>    <b>     <font color=\"#FF6600\">令狐相公春思見寄</font>    </b>    <br />    一紙書封四句詩，芳晨對酒遠相思。長吟盡日西南望，猶及殘春花落時。   </p>   <p>    <b>     <font color=\"#FF6600\">城內花園頗曾遊玩令公居守亦有素期…以答令狐相公見謔</font>    </b>    <br />    樓下芳園最占春，年年結侶採花頻。繁霜一夜相撩治，不似佳人似老人。   </p>   <p>    <b>     <font color=\"#FF6600\">奉和裴晉公涼風亭睡覺</font>    </b>    <br />    驪龍睡後珠元在，仙鶴行時步又輕。方寸瑩然無一事，水聲來似玉琴聲。   </p>   <p>    <b>     <font color=\"#FF6600\">答裴令公雪中訝白二十二與諸公不相訪之什</font>    </b>    <br />    玉樹瓊樓滿眼新，的知開閤待諸賓。遲遲未去非無意，擬作梁園坐右人。   </p>   <p>    <b>     <font color=\"#FF6600\">吳方之見示聽江西故吏朱幼恭歌三篇頗有懷故…因而和之</font>    </b>    <br />    侯家故吏歌聲發，逸處能高怨處低。今歲洛中無雨雪，眼前風景是江西。   </p>   <p>    <b>     <font color=\"#FF6600\">裴令公見示誚樂天寄奴買馬絕句斐言仰和且戲樂天</font>    </b>    <br />    常奴安得似方回，爭望追風絕足來。若把翠娥酬騄耳，始知天下有奇才。   </p>   <p>    <b>     <font color=\"#FF6600\">酬思黯代書見戲（一作酬牛相見寄）</font>    </b>    <br />    官冷如漿病滿身，凌寒不易過天津。少年留取多情興，請待花時作主人。   </p>   <p>    <b>     <font color=\"#FF6600\">答張侍御賈喜再登科後，自洛赴上都贈別</font>    </b>    <br />    又被時人寫姓名，春風引路入京城。知君憶得前身事，分付鶯花與後生。   </p>   <p>    <b>     <font color=\"#FF6600\">赴連州途經洛陽諸公置酒相送張員外賈…率爾酬之</font>    </b>    <br />    謫在三湘最遠州，邊鴻不到水南流。如今暫寄樽前笑，明日辭君步步愁。   </p>   <p>    <b>     <font color=\"#FF6600\">贈元九侍御文石枕以詩獎之</font>    </b>    <br />    文章似錦氣如虹，宜薦華簪綠殿中。縱使涼飆生旦夕，猶堪拂拭愈頭風。   </p>   <p>    <b>     <font color=\"#FF6600\">酬元九院長自江陵見寄</font>    </b>    <br />    無事尋花至仙境，等閒栽樹比封君。金門通籍真多士，黃紙除書每日聞。   </p>   <p>    <b>     <font color=\"#FF6600\">酬楊侍郎憑見寄</font>    </b>    <br />    翔鸞闕底謝皇恩，纓上滄浪舊水痕。疏傅揮金忽相憶，遠擎長句與招魂。   </p>   <p>    <b>     <font color=\"#FF6600\">酬馬大夫登洭口戍見寄（一作酬海南馬大夫）</font>    </b>    <br />    新辭將印拂朝纓，臨水登山四體輕。猶念天涯未歸客，瘴雲深處守孤城。   </p>   <p>    <b>     <font color=\"#FF6600\">答楊八敬之絕句（楊時亦謫居）</font>    </b>    <br />    飽霜孤竹聲偏切，帶火焦桐韻本悲。今日知音一留聽，是君心事不平時。   </p>   <p>    <b>     <font color=\"#FF6600\">重寄表臣二首</font>    </b>    <br />    對酒臨流奈別何，君今已醉我蹉跎。分明記取星星鬢，他日相逢應更多。   </p>   <p>世間人事有何窮，過後思量儘是空。早晚同歸洛陽陌，卜鄰須近祝雞翁。</p>   <p>    <b>     <font color=\"#FF6600\">重寄絕句（一作寄唐州楊八）</font>    </b>    <br />    淮西既是平安地，鴉路今無羽檄飛。聞道唐州最清靜，戰場耕盡野花稀。   </p>   <p>    <b>     <font color=\"#FF6600\">酬楊八副使將赴湖南途中見寄一絕</font>    </b>    <br />    知逐征南冠楚材，遠勞書信到陽台。明朝若上君山上，一道巴江自此來。   </p>   <p>    <b>     <font color=\"#FF6600\">遙和韓睦州元相公二君子</font>    </b>    <br />    玉人紫綬相輝映，卻要霜須一兩莖。其奈無成空老去，每臨明鏡若為情。   </p>   <p>    <b>     <font color=\"#FF6600\">吳興敬郎中見惠斑竹杖兼示一絕聊以謝之</font>    </b>    <br />    一莖炯炯琅玕色，數節重重玳瑁文。拄到高山未登處，青雲路上願逢君。   </p>   <p>    <b>     <font color=\"#FF6600\">奉和裴令公夜宴</font>    </b>    <br />    天下蒼生望不休，東山雖有但時遊。從來海上仙桃樹，肯逐人間風露秋。   </p>   <p>    <b>     <font color=\"#FF6600\">秋夜安國觀聞笙</font>    </b>    <br />    織女分明銀漢秋，桂枝梧葉共颼飀。月露滿庭人寂寂，霓裳一曲在高樓。   </p>   <p>    <b>     <font color=\"#FF6600\">酬僕射牛相公晉國池上別後至甘棠館忽夢同遊…口號見寄</font>    </b>    <br />    已嗟池上別魂驚，忽報夢中攜手行。此夜獨歸還乞夢，老人無睡到天明。   </p>   <p>    <b>     <font color=\"#FF6600\">裴侍郎大尹雪中遺酒一壺兼示喜眼疾平…斐然仰酬</font>    </b>    <br />    捲盡輕雲月更明，金篦不用且閒行。若傾家釀招來客，何必池塘春草生。   </p>   <p>    <b>     <font color=\"#FF6600\">和滑州李尚書上巳憶江南禊事</font>    </b>    <br />    白馬津頭春日遲，沙州歸雁拂旌旗。柳營唯有軍中戲，不似江南三月時。   </p>   <p>    <b>     <font color=\"#FF6600\">酬柳柳州家雞之贈</font>    </b>    <br />    日日臨池弄小雛，還思寫論付官奴。柳家新樣元和腳，且盡姜芽斂手徒。   </p>   <p>    <b>     <font color=\"#FF6600\">答前篇</font>    </b>    <br />    小兒弄筆不能嗔，涴壁書窗且當勤。聞彼夢熊猶未兆，女中誰是衛夫人。   </p>   <p>    <b>     <font color=\"#FF6600\">答後篇</font>    </b>    <br />    昔日慵工記姓名，遠勞辛苦寫西京。近來漸有臨池興，為報元常欲抗行。   </p>   <p>    <b>     <font color=\"#FF6600\">重答柳柳州</font>    </b>    <br />    弱冠同懷長者憂，臨岐回想盡悠悠。耦耕若便遺身老，黃髮相看萬事休。   </p>   <p>    <b>     <font color=\"#FF6600\">登清暉樓</font>    </b>    <br />    潯陽江色潮添滿，彭蠡秋聲雁送來。南望廬山千萬仞，共誇新出棟樑材。   </p>   <p>    <b>     <font color=\"#FF6600\">赴和州於武昌縣再遇毛仙翁十八兄因成一絕</font>    </b>    <br />    武昌山下蜀江東，重向仙舟見葛洪。又得案前親禮拜，大羅天訣玉函封。   </p>   <p>    <b>     <font color=\"#FF6600\">寄毗陵楊給事三首</font>    </b>    <br />    揮毫起制來東省，躡足修名謁外台。好著櫜鞬莫惆悵，出文入武是全才。   </p>   <p>曾主魚書輕刺史，今朝自請左魚來。青雲直上無多地，卻要斜飛取勢回。</p>   <p>東城南陌昔同遊，坐上無人第二流。屈指如今已零落，且須歡喜作鄰州。</p>   <p>    <b>     <font color=\"#FF6600\">陪崔大尚書及諸閣老宴杏園</font>    </b>    <br />    更將何面上春台，百事無成老又催。唯有落花無俗態，不嫌憔悴滿頭來。   </p>   <p>    <b>     <font color=\"#FF6600\">曹剛</font>    </b>    <br />    大弦嘈囋小弦清，噴雪含風意思生。一聽曹剛彈薄媚，人生不合出京城。   </p>   <p>    <b>     <font color=\"#FF6600\">寄湖州韓中丞</font>    </b>    <br />    老郎日日憂蒼鬢，遠守年年厭白蘋。終日相思不相見，長頻相見是何人。   </p>   <p>    <b>     <font color=\"#FF6600\">楊柳枝</font>    </b>    <br />    楊子江頭煙景迷，隋家宮樹拂金堤。嵯峨猶有當時色，半蘸波中水鳥棲。   </p>   <p>    <b>     <font color=\"#FF6600\">田順郎歌</font>    </b>    <br />    清歌不是世間音，玉殿嘗聞稱主心。唯有順郎全學得，一聲飛出九重深。   </p>   <p>    <b>     <font color=\"#FF6600\">夜聞商人船中箏</font>    </b>    <br />    大艑高帆一百尺，新聲促柱十三弦。揚州市裡商人女，來佔江西明月天。   </p>   <p>    <b>     <font color=\"#FF6600\">聞道士彈思歸引</font>    </b>    <br />    仙公一奏思歸引，逐客初聞自泫然。莫怪慇勤悲此曲，越聲長苦已三年。   </p>   <p>    <b>     <font color=\"#FF6600\">喜康將軍見訪</font>    </b>    <br />    謫居愁寂似幽棲，百草當門茅舍低。夜獵將軍忽相訪，鷓鴣驚起繞籬啼。   </p>   <p>    <b>     <font color=\"#FF6600\">贈劉景擢第</font>    </b>    <br />    湘中才子是劉郎，望在長沙住桂陽。昨日鴻都新上第，五陵年少讓清光。   </p>   <p>    <b>     <font color=\"#FF6600\">赴連山途次德宗山陵寄張員外</font>    </b>    <br />    常時並冕奉天顏，委佩低簪彩仗間。今日獨來張樂地，萬重雲水望橋山。   </p>   <p>    <b>     <font color=\"#FF6600\">嘗茶</font>    </b>    <br />    生拍芳叢鷹觜芽，老郎封寄謫仙家。今宵更有湘江月，照出菲菲滿碗花。   </p>   <p>    <b>     <font color=\"#FF6600\">梁國祠</font>    </b>    <br />    梁國三郎威德尊，女巫簫鼓走鄉村。萬家長見空山上，雨氣蒼茫生廟門。   </p>   <p>    <b>     <font color=\"#FF6600\">望洞庭</font>    </b>    <br />    湖光秋月兩相和，潭面無風鏡未磨。遙望洞庭山水翠，白銀盤裡一青螺。   </p>   <p>    <b>     <font color=\"#FF6600\">楊柳枝</font>    </b>    <br />    春江一曲柳千條，二十年前舊板橋。曾與美人橋上別，恨無消息到今朝。   </p>   <p>    <b>     <font color=\"#FF6600\">樓上</font>    </b>    <br />    江上樓高二十梯，梯梯登遍與雲齊。人從別浦經年去，天向平蕪盡處低。   </p>   <p>    <b>     <font color=\"#FF6600\">洛濱病臥戶部李侍郎見惠藥物謔以文星之句斐然仰謝</font>    </b>    <br />    隱几支頤對落暉，故人書信到柴扉。周南留滯商山老，星象如今屬少微。   </p>   <p>    <b>     <font color=\"#FF6600\">故洛城古牆</font>    </b>    <br />    粉落椒飛知幾春，風吹雨灑旋成塵。莫言一片危基在，猶過無窮來往人。    <br />   </p>   <p>    <b>     <font color=\"#FF6600\">紇那曲（二首）</font>    </b>    <br />    楊柳郁青青，竹枝無限情。同郎一回顧，聽唱紇那聲。   </p>   <p>蹋曲興無窮，調同辭不同。願郎千萬壽，長作主人翁。</p>   <p>    <b>     <font color=\"#FF6600\">憶江南（即春去也）</font>    </b>    <br />    春去也，多謝洛城人。弱柳從風疑舉袂，叢蘭裛露似沾巾。獨坐亦含顰。   </p>   <p>春去也。共惜艷陽年。猶有桃花流水上，無辭竹葉醉樽前。惟待見青天。</p>   <p>    <b>     <font color=\"#FF6600\">瀟湘神</font>    </b>    <br />    湘水流，湘水流，九疑雲物至今愁。若問二妃何處所，零陵芳草露中秋。   </p>   <p>斑竹枝，斑竹枝，淚痕點點寄相思。楚客欲聽瑤瑟怨，瀟湘深夜月明時。</p>   <p>    <font color=\"#FF6600\">     <b>拋球樂</b>    </font>    <br />    五色繡團圓，登君玳瑁筵。最宜紅燭下，偏稱落花前。    <br />    上客如先起，應須贈一船。   </p>   <p>春早見花枝，朝朝恨發遲。及看花落後，卻憶未開時。    <br />    幸有拋球樂，一杯君莫辭。   </p>   <p> </p>  </center> "}