{"id":"6-383","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>皎然</b>      </font>     </strong>    </font>    <br />    <br />    字清晝，俗姓為謝，乃靈運十世孫。居吳興。中年了心地法門。    <br />    文章雋麗，為顏真卿，韋應物所稱重。    <br />    <br />    <font face=\"標楷體\" size=\"+2\" color=\"#FF6600\">     <b>詩式</b>    </font>   </p>   <p>    <font color=\"#FF6600\">     <b>明勢</b>    </font>    <br />    高手述作，如登荊、巫，覿三湘、鄢、郢之盛，縈回盤礡，千變萬態。    <br />    文體開闔作用之勢。或極天高峙，崒焉不群，氣勝勢飛，合杳相屬；奇    <br />    勢在工。或修江耿耿，萬里無波，欻出高深重複之狀。奇勢雅發。古今    <br />    逸格，皆造其極矣。   </p>   <p>    <font color=\"#FF6600\">     <b>明作用</b>    </font>    <br />    作者措意，雖有聲律，不妨作用。如壺公瓢中自有天地日月，時時拋鍼    <br />    擲線，似斷而復續，此為詩中之仙。拘忌之徒，非可企及矣。   </p>   <p>    <b>     <font color=\"#FF6600\">明四聲</font>    </b>    <br />    樂章有宮商五音之說，不聞四聲。近自周顒、劉繪流出，宮商暢于詩體    <br />    ，輕重低昂之節，韻合情高，此未損文格。沈休文酷裁八病，碎用四聲    <br />    ，故風雅殆盡。後之才子，天機不高，為沈生弊法所媚，懵然隨流，溺    <br />    而不返。   </p>   <p>    <font color=\"#FF6600\">     <b>詩有四不</b>    </font>    <br />    氣高而不怒，怒則失於風流；力勁而不露，露則傷於斤斧；情多而不暗    <br />    ，暗則蹶於拙鈍；才贍而不疏，疏則損於筋脈。   </p>   <p>    <b>     <font color=\"#FF6600\">詩有四深</font>    </b>    <br />    氣象氤氳，由深于體勢；意度盤礡，由深於作用；用律不滯，由深于聲    <br />    對；用事不直，由深於義類。   </p>   <p>    <font color=\"#FF6600\">     <b>詩有二要</b>    </font>    <br />    要力全而不苦澀，要氣足而不怒張。   </p>   <p>    <b>     <font color=\"#FF6600\">詩有二廢</font>    </b>    <br />    雖欲廢巧尚直，而思致不得置；雖欲廢詞尚意，而典麗不得遺。   </p>   <p>    <font color=\"#FF6600\">     <b>詩有四離</b>    </font>    <br />    雖期道情，而離深僻；雖用經史，而離書生；雖尚高逸，而離迂遠；雖    <br />    欲飛動，而離輕浮。   </p>   <p>    <font color=\"#FF6600\">     <b>詩有六迷</b>    </font>    <br />    以虛誕而為高骨；以緩漫而為沖澹；以錯用意而為獨善；以詭怪而為新    <br />    奇；以爛熟而為穩約；以氣少力弱而為容易。   </p>   <p>    <b>     <font color=\"#FF6600\">詩有六至</font>    </b>    <br />    至險而不僻；至奇而不差；至麗而自然；至苦而無跡；至近而意遠；至    <br />    放而不迂。   </p>   <p>    <b>     <font color=\"#FF6600\">詩有七德〈或曰得〉</font>    </b>    <br />    一識理；二高古；三典麗；四風流；五精神；六質幹；七體裁。   </p>   <p>    <b>     <font color=\"#FF6600\">詩有五格</font>    </b>    <br />    不用事第一；作用事第二；其有不用事而措意不高者，黜入第二格。直    <br />    用事第三；其中亦有不用事而格稍下，貶居第三。有事無事第四；此于    <br />    第三格中稍下，故入第四。有事無事，情格俱下第五。情格俱下，有事    <br />    無事可知也。   </p>   <p>    <font color=\"#FF6600\">     <b>李少卿并古詩十九首</b>    </font>    <br />    西漢之初，王澤未竭，詩教在焉。昔仲尼所刪詩三百篇，初傳卜商。後    <br />    之學者，以師道相高，故有齊、魯四家之目。其五言，周時已見濫觴，    <br />    及乎成篇，則始于李陵、蘇武二子。天與其性，發言自高，未有作用。    <br />    《十九首》辭精義炳，婉而成章，始見作用之功。蓋東漢之文體。又如    <br />    「冉冉孤生竹」、「青青河畔草」，傅毅、蔡邕所作。以此而論，為漢    <br />    明矣。   </p>   <p>    <font color=\"#FF6600\">     <b>鄴中集</b>    </font>    <br />    鄴中七子，陳、王最高。劉楨辭氣，偏正得其中，不拘對屬，偶或有之    <br />    ，語與興驅，勢逐情起，不由作意，氣格自高，與《十九首》其流一也。   </p>   <p>    <b>     <font color=\"#FF6600\">文章宗旨</font>    </b>    <br />    康樂公早歲能文，性穎神澈。及通內典，心地更精，故所作詩，發皆造    <br />    極。得非空王之道助邪？夫文章，天下之公器，安敢私焉？曩者嘗與諸    <br />    公論康樂為文，直于情性，尚于作用，不顧詞彩，而風流自然。彼清景    <br />    當中，天地秋色，詩之量也；慶一作卿。雲從風，舒卷萬狀，詩之變也    <br />    。不然，何以得其格高，其氣正，其體貞，其貌古，其詞深，其才婉，    <br />    其德宏，其調逸，其聲諧哉？至如〈述祖德〉一章，〈擬鄴中〉八首，    <br />    〈經廬陵王墓〉、〈臨池上樓〉，識度高明，蓋詩中之日月也，安可攀    <br />    援哉！惠休所評「謝詩如芙蓉出水」，斯言頗近矣！故能上躡《風》、    <br />    《騷》，下超魏、晉。建安製作，其椎輪乎？   </p>   <p>    <font color=\"#FF6600\">     <b>用事</b>    </font>    <br />    詩人皆以徵古為用事，不必盡然也。今且於六義之中，略論比興。取象    <br />    曰比，取義曰興。義即象下之意。凡禽魚、草木、人物、名數，萬象之    <br />    中義類同者，盡入比興，〈關雎〉即其義也。如陶公以「孤雪」比「貧    <br />    士」；鮑照以「直」比「朱絲」，以「清」比「玉壺」。時久呼比為用    <br />    事，呼用事為比。如陸機〈齊謳行〉：「鄙哉牛山歎，未及至人情。爽    <br />    鳩茍已徂，吾子安得停？」此規諫之忠，是用事非比也。如康樂公〈還    <br />    舊園作〉：「偶與張、邴合，久欲歸東山。」此敘志之忠，是比，非用    <br />    事也。詳味可知。   </p>   <p>    <font color=\"#FF6600\">     <b>語似用事義非用事</b>    </font>    <br />    此二門始有之，而弱手不能知也。如康樂公「彭、薛纔一作裁。知恥，    <br />    貢公未遺榮。或可優貪競，豈足稱達生？」此申商榷三賢，雖許其退身    <br />    ，不免遺議。蓋康樂欲借此成我詩，非用事也。如〈古詩〉：「仙人王    <br />    子喬，難可與等期。」曹植〈贈白馬王彪〉：「虛無求列仙，松子久吾    <br />    欺。」又〈古詩〉：「師涓久不奏，誰能宣我心？」上句言仙道不可偕    <br />    ，次句讓一作誚。求之無效。下句略似指人，如魏武呼「杜康」為酒。    <br />    蓋作者存其毛粉，不欲委曲傷乎天真，並非用事也。   </p>   <p>    <b>     <font color=\"#FF6600\">取境</font>    </b>    <br />    詩不假修飾，任其醜朴。但風韻正，天真全，即名上等。予曰：不然，    <br />    無鹽闕容而有德，曷若文王、太姒有容而有德乎？又云：不要苦思，苦    <br />    思則喪自然之質。此亦不然。夫不入虎穴，焉得虎子？取境之時，須至    <br />    難、至險，始見奇句。成篇之後，觀其氣貌，有似等閒，不思而得，此    <br />    高手也。有時意靜神王，佳句縱橫若不可遏，宛若神助。不然，蓋由先    <br />    積精思，因神王而得乎？   </p>   <p>    <font color=\"#FF6600\">     <b>重意詩例</b>    </font>    <br />    兩重意已上，皆文外之旨。若遇高手，如康樂公，覽而察之，但見情性    <br />    ，不睹文字，蓋詣道之極也。向使此道，尊之於儒，則冠六經之首。貴    <br />    之於道，則居眾妙之門；精之于釋，則徹空王之奧。但恐徒揮斧斤，而    <br />    無其質，故伯牙所以嘆息也。疇昔國朝協律郎吳競與越僧元監集秀句，    <br />    二子天機素少，選又不精，多採浮淺之言，以誘蒙俗。特入瞽夫偷語之    <br />    便，何異借賊兵而資盜糧，無益於詩教矣。   </p>   <p>    <font color=\"#FF6600\">     <b>跌宕格二品</b>    </font>   </p>   <p>    <font color=\"#FF6600\">     <b>越俗</b>    </font>    <br />    其道如黃鶴臨風，貌逸神王，杳不可羈。郭景純〈遊僊詩〉：「左挹浮    <br />    丘袂，右拍洪崖肩。」鮑明遠〈擬行路難〉：「舉頭四顧望，但見松柏    <br />    園，荊棘鬱蹲蹲。中有一鳥名杜鵑，言是古時蜀帝魂。聲音哀苦鳴不息    <br />    ，羽毛憔悴似人髡。飛走樹間啄蟲螘，豈憶往時一作日。天子尊。念茲    <br />    死生變化非常理，中心惻愴不能言。」   </p>   <p>    <font color=\"#FF6600\">     <b>駭俗</b>    </font>    <br />    其道如楚有接輿，魯有原壤。外示驚俗之貌，內藏達人之度。郭景純〈    <br />    遊仙詩〉：「姮娥揚妙音，洪崖頷其頤。」王梵志〈道情詩〉：「我昔    <br />    未生時，冥冥無所知。天公強生我，生我復何為？無衣使我寒，無食使    <br />    我飢。還你天公我，還我未生時。」賀知章〈放達詩〉：「落花真好些    <br />    ，一醉一回顛。」盧照鄰〈勞作詩〉：「城狐尾獨束，山鬼面參覃。」   </p>   <p>    <font color=\"#FF6600\">     <b>淈沒格一品</b>    </font>   </p>   <p>    <font color=\"#FF6600\">     <b>淡俗</b>    </font>    <br />    此道如夏姬當壚，似蕩而貞；採吳、楚之風，然俗而正。古歌曰：「華    <br />    陰山頭百尺井，下有流泉徹骨冷。可憐女子來照影，不照其餘照斜領。」   </p>   <p>    <font color=\"#FF6600\">     <b>調笑格一品</b>    </font>   </p>   <p>    <font color=\"#FF6600\">     <b>戲俗</b>    </font>    <br />    《漢書》云：「匡鼎來，解人頤。」蓋說《詩》也。此一品非雅作，足    <br />    為談笑之資矣。李白〈上雲樂〉：「女媧弄黃土，摶作愚下人。散在六    <br />    合間，濛濛若沙塵。」   </p>   <p>    <b>     <font color=\"#FF6600\">對句不對句</font>    </b>    <br />    上句偶然孤發，其意未全，更資下句引之方了。其對語一句便顯，不假    <br />    下句。此少相敵，功夫稍殊。請試論之：夫對者，如天尊、地卑，君臣    <br />    、父子，蓋天地自然之數。若斤斧跡存，不合自然，則非作者之意。又    <br />    詩語二句相須，如鳥有翅，若惟擅工一句，雖奇且麗，何異于鴛鴦五色    <br />    ，隻翼而飛者哉？   </p>   <p>    <font color=\"#FF6600\">     <b>三不同語意勢</b>    </font>    <br />    不同可知矣。此則有三同，三同之中，偷語最為鈍賊。如漢定律令，厥    <br />    罪必書，不應為。酇侯務在匡佐，不暇採詩。致使弱手蕪才，公行劫掠    <br />    。若評質以道，片言可折，此輩無處逃刑。其次偷意，事雖可罔，情不    <br />    可原。若欲一例平反，詩教何設？其次偷勢，才巧意精，若無朕跡，蓋    <br />    詩人偷狐白裘于閫域中之手。吾示賞俊，從其漏網。   </p>   <p>    <b>     <font color=\"#FF6600\">偷語詩例</font>    </b>    <br />    如陳後主〈入隋侍宴應詔詩〉：「日月光天德」，取傅長虞〈贈何劭王    <br />    濟詩〉：「日月光太清」。上三字同，下二字義同。   </p>   <p>    <b>     <font color=\"#FF6600\">偷意詩例</font>    </b>    <br />    如沈佺期〈酬蘇味道詩〉：「小池殘暑退，高樹早涼歸」，取柳惲〈從    <br />    武帝登景陽樓詩〉：「太液滄波起，長楊高樹秋。」   </p>   <p>    <font color=\"#FF6600\">     <b>偷勢詩例</b>    </font>    <br />    如王昌齡〈獨遊詩〉：「手攜雙鯉魚，目送千里雁。悟彼飛有適，嗟此    <br />    罹憂患。」取嵇康〈送秀才入軍詩〉：「目送歸鴻，手揮五絃。俯仰自    <br />    得，遊心泰玄。」   </p>   <p>    <font color=\"#FF6600\">     <b>品藻</b>    </font>    <br />    古來詩集，多有不公，或雖公而不鑒。今則不然。與二三作者，縣衡于    <br />    眾製之表，覽而鑒之，庶無遺矣。其華豔如百葉芙蓉，菡萏照水。其體    <br />    裁如龍行虎步，氣逸情高。脫若思來景遏，其勢中斷，亦有如寒松病枝    <br />    ，風擺半折。   </p>   <p>    <b>     <font color=\"#FF6600\">辨體有一十九字</font>    </b>    <br />    夫詩人之思，初發取境偏高，則一首舉體便高；取境偏逸，則一首舉體    <br />    便逸。才性一作情性。等字亦然，故各歸功一字。偏高、偏逸之例，直    <br />    于詩體、篇目、風貌不妨。一字之下，風律外彰，體德內蘊，如車之有    <br />    轂，眾輻歸焉。其一十九字，括文章德體，風味盡矣，如《易》之有彖    <br />    辭焉。今但注於前卷中，後卷不復備舉。其比興等六義，本乎情思，亦    <br />    蘊乎十九字中，無復別出矣。   </p>   <p>高、風韻切暢曰高。逸、體格閒放曰逸。    <br />    貞、放詞正直曰貞。忠、臨危不變曰忠。    <br />    節、持節不改曰節。志、立志不改曰志。    <br />    氣、風情耿耿曰氣。情、緣情不盡曰情。    <br />    思、氣多含蓄曰思。德、詞溫而正曰德。    <br />    誡、檢束防閑曰誡。閒、情性疏野曰閒。    <br />    達、心跡曠誕曰達。悲、傷甚曰悲。    <br />    怨、詞理悽切曰怨。意、立言曰意。    <br />    力、體裁勁健曰力。靜、非如松風不動，林狖未鳴，乃謂意中之靜。    <br />    遠、非謂淼淼望水，杳杳看山，乃謂意中之遠。   </p>   <p>    <br />    <br />   </p>   <p>    <b>     <font color=\"#FF6600\">奉酬於中丞使君郡齋臥病見示一首</font>    </b>    <br />    宿昔祖師教，了空無不可。枯槁未死身，理心寄行坐。    <br />    仁公施春令，和風來澤我。生成一草木，大道無負荷。    <br />    論入空王室，明月開心胸。性起妙不染，心行寂無蹤。    <br />    若非禪中侶，君為雷次宗。比聞朝端名，今貽郡齋作。    <br />    真思凝瑤瑟，高情屬雲鶴。抉得驪龍珠，光彩曜掌握。    <br />    若作詩中友，君為謝康樂。盤薄西山氣，貯在君子衿。    <br />    澄澹秋水影，用為字人心。群物如鳧鷖，遊翱愛清深。    <br />    格居第一品，高步凌前躅。精義究天人，四坐聽不足。    <br />    伊昔柳太守，曾賞汀洲蘋。如何五百年，重見江南春。    <br />    公每省往事，詠歌懷昔辰。以茲得高臥，任物化自淳。    <br />    還因訪禪隱，知有雪山人。   </p>   <p>    <b>     <font color=\"#FF6600\">贈李中丞洪一首</font>    </b>    <br />    深沈閫外略，奕世當榮寄。地裂大將封，家傳介珪瑞。    <br />    至今漳河俗，猶受仁人賜。公初鎮惟邢，決勝無精兵。    <br />    重圍逼大敵，六月守孤城。政用仁恕立，恩由賞罰明。    <br />    遂令麾下士，感德不顧生。於時聞王師，諸將兵頗黷。    <br />    天子狩南漢，煙塵滿函谷。純臣獨耿介，下士多反覆。    <br />    明公仗忠節，一言感萬夫。物性如蒺藜，化作春蘭敷。    <br />    見說金被爍，終期玉有瑜。移官萬里道，君子情何如。    <br />    伊昔避事心，乃是方袍客。頓了空王旨，仍高致君策。    <br />    安知七十年，一朝值宗伯。言如及清風，醒然開我懷。    <br />    宴息與遊樂，不將衣褐乖。海底取明月，鯨波不可度。    <br />    上有巨蟒吞，下有毒龍護。一與吾師言，乃於中心悟。    <br />    咄哉冥冥子，胡為自塵污。   </p>   <p>    <b>     <font color=\"#FF6600\">杼山禪居寄贈東溪吳處士馮一首</font>    </b>    <br />    青雲何潤澤，下有賢人隱。路入菱湖深，跡與黃鶴近。    <br />    野風吹白芷，山月搖清軫。詩祖吳叔庠，致君名不盡。    <br />    身當青山秀，文體多郢聲。澄澈湘水碧，泬寥楚山青。    <br />    時人格不同，至今罕知名。昔賢敦師友，此道君獨行。    <br />    既得廬霍趣，乃高雷遠情。別時春風多，掃盡雪山雪。    <br />    為君中夜起，孤坐石上月。悠然遺塵想，邈矣達性說。    <br />    故人不在茲，幽桂惜未結。   </p>   <p>    <b>     <font color=\"#FF6600\">妙喜寺高房期靈澈上人不至，重招之一首</font>    </b>    <br />    晨起峰頂心，懷人望空碧。掃雪開寺門，灑水淨僧席。    <br />    言笑形外阻，風儀想中覿。馳心驚葉動，傾耳聞泉滴。    <br />    豈慮咆虎逢，乍疑崩湍隔。前期或不顧，知爾隳常格。    <br />    如今誰山下，秋霖步淅瀝。吾亦聊自得，行禪荷輕策。    <br />    松聲暢幽情，山意導遐跡。舉目無世人，題詩足奇石。    <br />    貧山何所有，特此邀來客。   </p>   <p>    <font color=\"#FF6600\">     <b>奉和薛員外誼贈湯評事衡反招隱之跡兼見寄十二韻</b>    </font>    <br />    喜友稱高儒，曠懷美無度。近為東田誘，遂耽西山趣。    <br />    庭有介隱心，得無雲泉誤。府公中司貴，頻貽咫尺素。    <br />    郡佐仙省高，亦贈瓊瑤句。誚茲長往志，紆彼獨遊步。    <br />    禪子方外期，夢想山中路。艱難親稼穡，晨夕苦煙霧。    <br />    曷若孟嘗門，日榮國士遇。鏗鏘聆綺瑟，攀折邇瓊樹。    <br />    幽踐隨鹿麋，久期怨蟾兔。情同不繫舟，有跡道所惡。   </p>   <p>    <b>     <font color=\"#FF6600\">答黎士曹黎生前適越後之楚</font>    </b>    <br />    楚木紛如麻，高松自孤直。願得苦寒枝，與君比顏色。    <br />    故鄉眇天末，羈旅滄江隅。委質在忠信，苦心無變渝。    <br />    何繇表名義，贈君金轆轤。何以美知才，投我懸黎珠。    <br />    遽為千里別，南風思越絕。愛君隨海鷗，倚棹宿沙月。    <br />    不棲惡木上，肯蹈巴蛇穴。一上蕭然峰，擬蹤幽人轍。    <br />    晨興獨西望，郢水期溯沿。夜到洞庭月，秋經雲夢天。    <br />    黎生知吾道，此地不潸然。欲寄楚人住，學拏漁子船。    <br />    奈何北風至，攪我窗中弦。遊子動歸思，江蘺亦綿綿。    <br />    篋中封禪書，欲獻無由緣。豈乏晨風翼，翻飛到日邊。   </p>   <p>    <b>     <font color=\"#FF6600\">答豆盧次方</font>    </b>    <br />    吾愛道交論，為高貴世名。昔稱柴桑令，今聞豆盧生。    <br />    彼生清淮氣，獨鍾文中彩。近作公宴詩，如逢何柳在。    <br />    吾用古人耳，采君四坐珍。賢士勝朝暉，溫溫無冬春。    <br />    朝暉爍我肌，賢士清我神。微爾與雲鵠，幽懷何由申。    <br />    別來秋風至，獨坐楚山碧。高月當清冥，禪心正寂歷。    <br />    增波徒相駭，人遠情不隔。有書遺瓊什，以代貂襜褕。    <br />    風教凌越絕，聲名掩吳趨。懸璧安可酬，徙倚還踟躕。   </p>   <p>    <font color=\"#FF6600\">     <b>答蘇州韋應物郎中</b>    </font>    <br />    詩教殆淪缺，庸音互相傾。忽觀風騷韻，會我夙昔情。    <br />    蕩漾學海資，郁為詩人英。格將寒松高，氣與秋江清。    <br />    何必鄴中作，可為千載程。受辭分虎竹，萬里臨江城。    <br />    到日掃煩政，況今休黷兵。應憐禪家子，林下寂無營。    <br />    跡隳世上華，心得道中精。脫略文字累，免為外物攖。    <br />    書衣流埃積，硯石駁蘚生。恨未識君子，空傳手中瓊。    <br />    安可誘我性，始願愆素誠。為無鸑鷟音，繼公雲和笙。    <br />    吟之向禪藪，反愧幽松聲。   </p>   <p>    <b>     <font color=\"#FF6600\">答鄭方回</font>    </b>    <br />    獨禪外念入，中夜不成定。顧我憔悴容，澤君陽春詠。    <br />    詞貞思且逸，瓊彩何暉映。如聆雲和音，況睹聲名盛。    <br />    琴語掩為聞，山心聲宜聽。是時寒光澈，萬境澄以淨。    <br />    高秋日月清，中氣天地正。遠情偶茲夕，道用增寥敻。    <br />    思君處虛空，一操不可更。時美城北徐，家承谷口鄭。    <br />    軒車未有轍，蒿蘭且同徑。莊生誡近名，夫子罕言命。    <br />    是以耕楚田，曠然殊獨行。萎蕤鸞鳳彩，特達珪璋性。    <br />    通隱嘉黃綺，高儒重荀孟。世污我未起，道蹇吾猶病。    <br />    逸翮思冥冥，潛鱗樂游泳。宗師許學外，恨不逢孔聖。    <br />    說詩迷頹靡，偶俗傷趨競。此道誰共詮，因君情欲罄。   </p>   <p>    <b>     <font color=\"#FF6600\">答俞校書冬夜</font>    </b>    <br />    夜閒禪用精，空界亦清迥。子真仙曹吏，好我如宗炳。    <br />    一宿覿幽勝，形清煩慮屏。新聲殊激楚，麗句同歌郢。    <br />    遺此感予懷，沈吟忘夕永。月彩散瑤碧，示君禪中境。    <br />    真思在杳冥，浮念寄形影。遙得四明心，何須蹈岑嶺。    <br />    詩情聊作用，空性惟寂靜。若許林下期，看君辭簿領。   </p>   <p>    <b>     <font color=\"#FF6600\">妙喜寺達公禪齋寄李司直公孫、房都曹德裕…四十二韻</font>    </b>    <br />    我祖傳六經，精義思朝徹。方舟頗周覽，逸書亦備閱。    <br />    墨家傷刻薄，儒氏知優劣。弱植庶可凋，苦心未嘗輟。    <br />    中年慕仙術，永願傳其訣。歲駐若木景，日餐瓊禾屑。    <br />    嬋娟羨門子，斯語豈徒設。天上生白榆，葳蕤信好折。    <br />    實可反柔顏，花堪養玄髮。求之性分外，業棄金亦竭。    <br />    藥化成白雲，形凋辭素穴。一聞西天旨，初禪已無熱。    <br />    涓子非我宗，然公有真訣。卻尋丘壑趣，始與纓紱別。    <br />    野飯敵膏粱，山楹代藻梲。與君北巖侶，遊寓日常昳。    <br />    靜對春谷泉，晴披陽林雪。境清覺神王，道勝知機滅。    <br />    詣寂長杳冥，忘歸暫採擷。物生豈有心，麗容俟予別。    <br />    桂子何蓂苓，琪葩亦皎潔。此木生意高，亦與眾芳列。    <br />    賞墨識屢換，省躬悟彌切。微尚若不虧，足以全吾節。    <br />    北風吹蕙帶，蕭寥聞蜻蛚。宿昔廬峰期，流芳已再歇。    <br />    不有清屏鑒，使我商弦絕。願寄千里心，月高不可掇。    <br />    優遊邦之直，遠矣踵前烈。立俗忘毀譽，遇物遺巧拙。    <br />    真氣獨翛然，軒裳詎能紲。都曹風韻整，綱紀信明決。    <br />    於交必傾寫，立行豈矜伐。政與清渭同，分流自澄澈。    <br />    裴侯資亮直，中誠豈徒說。古人比明義，清士願交結。    <br />    溫溫躬珪彩，終始聲不缺。顏生炯介士，有志不可越。    <br />    仗義冒險難，持操去淄涅。世論高二賢，賢賢繼前哲。    <br />    四子遭明盛，裒然皆秀傑。理名雖殊跡，悟道寧異轍。    <br />    愛爾竹柏姿，為予寒不折。   </p>   <p>    <b>     <font color=\"#FF6600\">遙酬袁使君高春暮行縣，過報德寺見懷</font>    </b>    <br />    江春行求瘼，偶與真境期。見說三陵下，前朝開佛祠。    <br />    停舟仰麗剎，繡組髮香墀。咫尺空界色，天人花落時。    <br />    盛遊限羸疾，悚踴瞻旌旗。峰翠羨閒步，松聲入遙思。    <br />    素高淮陽理，況負東山姿。迨此一登覽，深情見新詩。   </p>   <p>    <b>     <font color=\"#FF6600\">冬日遙和盧使君幼平、綦毋居士遊法華寺高頂臨湖亭</font>    </b>    <br />    仁坊標絕境，廉守躡高蹤。天曉才分剎，風傳欲盡鐘。    <br />    城中歸路遠，湖上碧山重。水照千花界，雲開七葉峰。    <br />    寒芳艾綬滿，空翠白綸濃。逸韻知難繼，佳遊恨不逢。    <br />    仍聞撫禪石，為我久從容。   </p>   <p>    <font color=\"#FF6600\">     <b>秋日遙和盧使君遊何山寺宿      <a target=\"_blank\" href=\"http://140.111.1.40/yitic/frc/frc04621.htm\">●</a>上人房論涅槃經義     </b>    </font>    <br />    江郡當秋景，期將道者同。跡高憐竹寺，夜靜賞蓮宮。    <br />    古磬清霜下，寒山曉月中。詩情緣境發，法性寄筌空。    <br />    翻譯推南本，何人繼謝公。   </p>   <p>    <b>     <font color=\"#FF6600\">酬秦山人繫題贈</font>    </b>    <br />    出齋步杉影，手自開禪扉。花滿不污地，雲多從觸衣。    <br />    思山石蘚淨，款客露葵肥。果得宗居士，論心到極微。   </p>   <p>    <font color=\"#FF6600\">     <b>奉酬袁使君高寺院新亭對雨（其亭即使君所創）</b>    </font>    <br />    茲亭跡素淺，勝事並隨公。法界飄香雨，禪窗灑竹風。    <br />    浮煙披夕景，高鶴下秋空。冥寂四山久，寧期此會同。   </p>   <p>    <b>     <font color=\"#FF6600\">奉酬顏使君真卿見過郭中寺寺無山水之賞…以答焉</font>    </b>    <br />    州西柳家寺，禪捨隱人間。證性輕觀水，棲心不買山。    <br />    履聲知客貴，雲影悟身閒。彥會前賢事，方今可得攀。   </p>   <p>    <b>     <font color=\"#FF6600\">酬烏程楊明府華雨後小亭對月見呈</font>    </b>    <br />    夜涼喜無訟，霽色搖閒情。暑退不因雨，陶家風自清。    <br />    凝弦停片景，發詠靜秋聲。何事禪中隱，詩題忽記名。   </p>   <p>    <b>     <font color=\"#FF6600\">自蘇州訪醫回酬盧士關判官見贈</font>    </b>    <br />    尋醫初疾理，忽憶故山雲。遠訪桑公子，還依柳使君。    <br />    周旋承惠愛，佩服比蘭薰。從事因高唱，秋風起處聞。   </p>   <p>    <b>     <font color=\"#FF6600\">題沈道士新亭</font>    </b>    <br />    何處好攀躋，新亭俯舊溪。坐中千里近，簷下四山低。    <br />    小浦依林曲，回塘繞郭西。桃花春滿地，歸路莫相迷。   </p>   <p>    <font color=\"#FF6600\">     <b>送盧仲舒移家海陵</b>    </font>    <br />    世故多離散，東西不可嗟。小秦非本國，楚塞復移家。    <br />    海島無鄰里，鹽居少物華。山中吟夜月，相送在天涯。   </p>   <p>    <b>     <font color=\"#FF6600\">陪盧使君登樓送方巨之還京</font>    </b>    <br />    萬里汀洲上，東樓欲別離。春風潮水漫，正月柳條寒。    <br />    旅逸逢漁浦，清高愛鳥冠。雲山寧不起，今日向長安。   </p>   <p>    <b>     <font color=\"#FF6600\">同裴錄事樓上望</font>    </b>    <br />    退食高樓上，湖山向晚晴。桐花落萬井，月影出重城。    <br />    水竹涼風起，簾幃暑氣清。蕭蕭獨無事，因見蒞人情。   </p>   <p>    <b>     <font color=\"#FF6600\">寓興</font>    </b>    <br />    天下生白榆，白榆直上連天根。高枝不知幾萬丈，世人仰望徒攀援。    <br />    誰能上天採其子，種向人間笑桃李。因問老仙求種法，老仙咍我愚不答。    <br />    始知此道無所成，還如瞽夫學長生。   </p>   <p>    <font color=\"#FF6600\">     <b>寄常一上人</b>    </font>    <br />    雁塞五山臨汗漫，雲州一路出青冥。何因請住嘉祥寺，內史新修湖上亭。   </p>   <p>    <font color=\"#FF6600\">     <b>送秘上人遊京</b>    </font>    <br />    共君方異路，山伴與誰同。日冷行人少，時清古鎮空。    <br />    暖瓶和雪水，鳴錫帶江風。撩亂終南色，遙應入夢中。   </p>   <p>    <b>     <font color=\"#FF6600\">賦得啼猿送客</font>    </b>    <br />    萬里巴江外，三聲月峽深。何年有此路，幾客共沾襟。    <br />    斷壁分垂影，流泉入苦吟。淒涼離別後，聞此更傷心。   </p>   <p>    <b>     <font color=\"#FF6600\">南樓望月</font>    </b>    <br />    夜月家家望，亭亭愛此樓。纖雲溪上斷，疏柳影中秋。    <br />    漸映千峰出，遙分萬派流。關山誰復見，應獨起邊愁。   </p>   <p>    <b>     <font color=\"#FF6600\">尋陸鴻漸不遇</font>    </b>    <br />    移家雖帶郭，野徑入桑麻。近種籬邊菊，秋來未著花。    <br />    扣門無犬吠，欲去問西家。報道山中去，歸時每日斜。   </p>   <p>    <b>     <font color=\"#FF6600\">懷舊山（一作滄浩詩，題云留別嘉興知己）</font>    </b>    <br />    一坐西林寺，從來未下山。不因尋長者，無事到人間。    <br />    宿雨愁為客，寒花笑未還。空懷舊山月，童子唸經閒。   </p>   <p>    <font color=\"#FF6600\">     <b>宿吳匡山破寺</b>    </font>    <br />    雙峰百戰後，真界滿塵埃。蔓草緣空壁，悲風起故台。    <br />    野花寒更發，山月暝還來。何事池中水，東流獨不回。   </p>   <p>    <b>     <font color=\"#FF6600\">九月十日</font>    </b>    <br />    愛殺柴桑隱，名溪近訟庭。掃沙開野步，搖舸出閒汀。    <br />    宿簡邀詩伴，餘花在酒瓶。悠然南望意，自有峴山情。   </p>   <p>    <b>     <font color=\"#FF6600\">秋晚宿破山寺</font>    </b>    <br />    秋風落葉滿空山，古寺殘燈石壁間。昔日經行人去盡，寒雲夜夜自飛還。   </p>   <p>    <b>     <font color=\"#FF6600\">青陽上人院說金陵故事</font>    </b>    <br />    君說南朝全盛日，秣陵才子更多人。千年秋色古池館，誰見齊王西邸春。   </p>   <p>    <b>     <font color=\"#FF6600\">送僧之京師</font>    </b>    <br />    綿綿渺渺楚雲繁，萬里西歸望國門。禪子初心易淒斷，秋風莫上少陵原。   </p>   <p>    <b>     <font color=\"#FF6600\">送許丞還洛陽</font>    </b>    <br />    剡茗情來亦好斟，空門一別肯沾襟。悲風不動罷瑤軫，忘卻洛陽歸客心。   </p>   <p>    <font color=\"#FF6600\">     <b>題湖上草堂</b>    </font>    <br />    山居不買剡中山，湖上千峰處處閒。芳草白雲留我住，世人何事得相關。   </p>   <p>    <b>     <font color=\"#FF6600\">酬李司直縱諸公冬日遊妙喜寺題照、昱二上人房…述</font>    </b>    <br />    達賢貴貞隱，常懼跡不滅。遂與永公期，遺身坐林樾。    <br />    華軒何轔轔，為我到幽絕。心境寒草花，空門青山月。    <br />    潘生獨不見，清景屢盈缺。林下常寂寥，人間自離別。    <br />    何時解輕佩，來稅丘中轍。   </p>   <p>    <b>     <font color=\"#FF6600\">贈烏程李明府伯宜、沈兵曹仲昌</font>    </b>    <br />    水國苦凋瘵，東皋豈遺黍。雲陰無盡時，日出常帶雨。    <br />    昨夜西溪漲，扁舟入簷廡。野人同鳥巢，暴客若蜂聚。    <br />    歲晏無斗粟，寄身欲何所。空羨鸞鶴姿，翩翩自輕舉。   </p>   <p>    <b>     <font color=\"#FF6600\">奉酬顏使君真卿、王員外圓宿寺兼送員外使回</font>    </b>    <br />    魯公邀省客，貧寺人過少。錦帳惟野花，竹屏有窗筱。    <br />    朝行石色淨，夜聽泉聲小。釋事情已高，依禪境無擾。    <br />    超遙長路首，悵望空林杪。離思從此生，還將此心了。   </p>   <p>    <b>     <font color=\"#FF6600\">杼山上峰和顏使君真卿、袁侍御五韻賦得印字…之會</font>    </b>    <br />    道情寄遠岳，放曠臨千仞。香路延絳騶，華泉寫金印。    <br />    日欹諸天近，雨過三華潤。留客雲外心，忘機松中韻。    <br />    靈嘉早晚期，為布東山信。   </p>   <p>    <font color=\"#FF6600\">     <b>同薛員外誼喜雨詩兼上楊使君</b>    </font>    <br />    積旱忽飛澍，烝民心亦傾。郊雲不待族，雨色飛江城。    <br />    燋稼濯又發，敗荷滋更榮。時隨霧縠重，乍集柳絲輕。    <br />    一宿恐魚飛，數朝征鸛鳴。毒暑澄為冷，高塵滌還清。    <br />    乃知陰騭數，制在造化情。及此接歡賀，臨風聞頌聲。   </p>   <p>    <b>     <font color=\"#FF6600\">南湖春泛有客自北至說友人岑元…敘相思之志以寄焉</font>    </b>    <br />    故人隔楚水，日夕望芳洲。春草思眇眇，征雲暮悠悠。    <br />    心期無形影，跡曠成阻修。有客江上至，知君佐雄州。    <br />    鏗鏘佩蒼玉，躞蹀驅絳騶。伊昔中峰心，從來非此流。    <br />    資予長生訣，希彼高山儔。此情今如何，宿昔師吾謀。    <br />    別年謁禪老，更添石室籌。深見人間世，飄如水上漚。    <br />    蟬號齊王邸，月苦隋帝樓。聲華盡冥寞，麋鹿徒呦呦。    <br />    我有一字教，坐然遺此憂。何煩脫珪組，不用辭王侯。    <br />    只在名位中，空門兼可遊。   </p>   <p>    <font color=\"#FF6600\">     <b>同薛員外誼久旱感懷寄兼呈上楊使君</b>    </font>    <br />    皇天鑒不昧，愐想何亢極。絲雨久愆期，綺霞徒相惑。    <br />    陰雲舒又捲，濯枝安可得。涸井不累瓶，乾溪一憑軾。    <br />    赤地芳草死，飆塵驚四塞。戎冠夜刺閨，民荒歲傷國。    <br />    賴以王猷盛，中原無凶慝。楊公當此晨，省災常旰食。    <br />    獨感下堂雨，偏嘉越境域。秋郊天根見，我疆看稼穡。    <br />    請回雲漢詩，為君歌樂職。   </p>   <p>    <b>     <font color=\"#FF6600\">兵後早春登故鄣南樓望昆山寺白鶴觀示清道人並沈道士</font>    </b>    <br />    新陽故樓上，眇眇傷遐眷。違世情易忘，羈時得無倦。    <br />    春歸華柳發，世故陵谷變。擾擾陌上心，悠悠夢中見。    <br />    蒼林有靈境，杳映遙可羨。春日倚東峰，華泉落西甸。    <br />    鐘聲在空碧，幡影搖蔥蒨。緬想山中人，神期如會面。    <br />    別離芳月積，岐路浮雲偏。正●入空門，仙君依苦縣。    <br />    隳形捨簪紱，烹玉思精煉。事外宜我心，人間豈予戀。    <br />    身遺世自薄，道勝名必賤。耳目何所娛，白雲與黃卷。   </p>   <p>    <b>     <font color=\"#FF6600\">酬烏程楊明府華將赴渭北對月見懷</font>    </b>    <br />    釋印及秋夜，身閒境亦清。風襟自瀟灑，月意何高明。    <br />    聞說武安君，萬里驅妖精。開府集秀士，先招士林英。    <br />    晉家用元凱，亦是魯諸生。北望撫長劍，感君知已行。    <br />    邊塵昏玉帳，殺氣凝金鐙。大敵折齊俎，一書下聊城。    <br />    翻飛青雲路，宿昔滄洲情。   </p>   <p>    <font color=\"#FF6600\">     <b>酬邢端公濟春日蘇台有呈袁州李使君…辛陽王三侍御</b>    </font>    <br />    大賢當佐世，堯時難退身。如何丹霄侶，卻在滄江濱。    <br />    柳色變又遍，鶯聲聞亦頻。賴逢宜春守，共賞南湖春。    <br />    營道知止足，飾躬無緇磷。家將詩流近，跡與禪僧親。    <br />    放曠臨海門，翱翔望雲津。雖高空王說，不久山中人。   </p>   <p>    <b>     <font color=\"#FF6600\">奉和裴使君清春夜南堂聽陳山人彈白雪</font>    </b>    <br />    春宵凝麗思，閒坐開南圍。郢客彈白雪，紛綸發金徽。    <br />    散從天上至，集向瓊台飛。弦上凝颯颯，虛中想霏霏。    <br />    通幽鬼神駭，合道精鑒稀。變態風更入，含情月初歸。    <br />    方知阮太守，一聽識其微。   </p>   <p>    <font color=\"#FF6600\">     <b>答孟秀才</b>    </font>    <br />    羸疾依小院，空閒趣自深。躡苔憐靜色，掃樹共芳陰。    <br />    物外好風至，意中佳客尋。虛名誰欲累，世事我無心。    <br />    投贈荷君芷，馨香滿幽襟。   </p>   <p>    <b>     <font color=\"#FF6600\">酬崔侍御見贈</font>    </b>    <br />    買得東山後，逢君小隱時。五湖遊不厭，柏署跡如遺。    <br />    市隱何妨道，禪棲不廢詩。與君為此說，長破小乘疑。   </p>   <p>    <b>     <font color=\"#FF6600\">贈柳喜得嵩山法門自號嵩山老（一作贈柳先生）</font>    </b>    <br />    一見嵩山老，吾生恨太遲。問君年幾許，曾出上皇時。   </p>   <p>    <b>     <font color=\"#FF6600\">酬李補闕紓</font>    </b>    <br />    不住東林寺，雲泉處處行。近臣那得識，禪客本無名。   </p>   <p>    <b>     <font color=\"#FF6600\">湖南蘭若示大乘諸公</font>    </b>    <br />    未到無為岸，空憐不繫舟。東山白雲意，歲晚尚悠悠。   </p>   <p>    <b>     <font color=\"#FF6600\">兵後經永安法空寺寄悟禪師（其寺賊所焚）</font>    </b>    <br />    常說人間法自空，何言出世法還同。微蹤舊是香林下，餘燼今成火宅中。    <br />    後夜池心生素月，春天樹色起悲風。吾知世代相看盡，誰悟浮生似影公。   </p>   <p>    <font color=\"#FF6600\">     <b>春日杼山寄贈李員外縱</b>    </font>    <br />    南山唯與北山鄰，古樹連拳伴我身。黃鶴有心多不住，白雲無事獨相親。    <br />    閒持竹錫深看水，懶繫麻衣出見人。欲掇幽芳聊贈遠，郎官那賞石門春。   </p>   <p>    <b>     <font color=\"#FF6600\">酬秦山人贈別二首</font>    </b>    <br />    知君高隱占賢星，捲葉時時注佛經。姓被名公題舊里，詩將麗句號新亭。    <br />    來觀新月依清室，欲漱香泉護觸瓶。我有主人江太守，如何相伴住禪靈。   </p>   <p>誰知臥病不妨禪，跡寄詩流性似偏。葉示黃金童子愛，書題青字古人傳。    <br />    時高獨鶴來雲外，每羨閒花在眼前。對此留君還欲別，應思石    <a target=\"_blank\" href=\"http://140.111.1.40/yitic/frc/frc06541.htm\">●</a>訪春泉。   </p>   <p>    <b>     <font color=\"#FF6600\">山居示靈澈上人</font>    </b>    <br />    晴明路出山初暖，行踏春蕪看茗歸。乍削柳枝聊代札，時窺雲影學裁衣。    <br />    身閒始覺隳名是，心了方知苦行非。外物寂中誰似我，松聲草色共無機。   </p>   <p>    <b>     <font color=\"#FF6600\">遙和康錄事李侍御萼小寒食夜重集康氏園林</font>    </b>    <br />    習家寒食會何頻，應恐流芳不待人。已愛治書詩句逸，更聞從事酒名新。    <br />    庭蕪暗積承雙履，林花雷飛灑幅巾。誰見柰園時節共，還持綠茗賞殘春。   </p>   <p>    <b>     <font color=\"#FF6600\">釋裴循春愁</font>    </b>    <br />    蝶舞鶯歌喜歲芳，柳絲裊裊蕙帶長。江南春色共君有，何事君心獨自傷。   </p>   <p>    <b>     <font color=\"#FF6600\">西白溪期裴方舟不至</font>    </b>    <br />    望君不見復何情，野草閒雲處處生。應向秦時武陵路，花間寂歷一人行。   </p>   <p>    <b>     <font color=\"#FF6600\">勞山憶棲霞寺道素上人久期不至</font>    </b>    <br />    遠寺蕭蕭獨坐心，山情自得趣何深。泉聲稍滴芙蓉漏，月影才分鸚鵡林。    <br />    滿地雲輕長礙屣，繞松風近每吹襟。貪閒不記前心偈，念別聊為出世吟。    <br />    更待花開遍山雪，山山相似若為尋。   </p>   <p>    <b>     <font color=\"#FF6600\">酬秦山人出山見呈</font>    </b>    <br />    手攜酒榼共書幃，回語長松我即歸。若是出山機已息，嶺雲何事背君飛。   </p>   <p>    <b>     <font color=\"#FF6600\">酬秦山人見尋</font>    </b>    <br />    左右香童不識君，擔簦訪我領鷗群。山僧待客無俗物，唯有窗前片碧雲。   </p>   <p>    <b>     <font color=\"#FF6600\">宿法華寺簡靈澈上人</font>    </b>    <br />    至道無機但杳冥，孤燈寒竹自青熒。不知何處小乘客，一夜風來聞誦經。   </p>   <p>    <font color=\"#FF6600\">     <b>潛別離</b>    </font>    <br />    烏頭雖黑白有時，唯有潛離與暗別，彼此甘心無後期。   </p>   <p>    <b>     <font color=\"#FF6600\">奉酬袁使君高春遊鶺鴒峰蘭若見懷</font>    </b>    <br />    鶺鴒中峰近，高奇古人遺。常欲乞此地，養松掛籐絲。    <br />    昨聞雙旌出，一川花滿時。恨無翔雲步，遠赴關山期。    <br />    躋險與誰賞，折芳應自怡。遙知忘歸趣，喜得春景遲。    <br />    已見郢人唱，新題石門詩。   </p>   <p>    <b>     <font color=\"#FF6600\">答裴濟從事</font>    </b>    <br />    遲遲雲鶴意，奮翅知有期。三秉綱紀局，累登清白資。    <br />    應懷青塘居，蕙草沒前墀。舊月照秋水，廢田留故陂。    <br />    至今高風在，為君吹桂枝。昨逢洞庭客，果得故人詩。    <br />    何異王內史，來招道林師。欲攜山侶出，難與白雲辭。   </p>   <p>    <b>     <font color=\"#FF6600\">白雲上人精舍尋杼山禪師兼示崔子向何山道上人</font>    </b>    <br />    望遠涉寒水，懷人在幽境。為高皎皎姿，及愛蒼蒼嶺。    <br />    果見棲禪子，潺湲灌真頂。積疑一念破，澄息萬緣靜。    <br />    世事花上塵，惠心空中境。清閒誘我性，遂使腸慮屏。    <br />    許共林客遊，欲從山王請。木棲無名樹，水汲忘機井。    <br />    持此一日高，未肯謝箕穎。夕霽山態好，空月生俄頃。    <br />    識妙聆細泉，悟深滌清茗。此心誰得失，笑向西林永。   </p>   <p>    <font color=\"#FF6600\">     <b>酬薛員外誼苦熱行見寄</b>    </font>    <br />    六月金數伏，茲辰日在庚。炎曦爍肌膚，毒霧昏性情。    <br />    安得奮輕翮，超遙出雲征。不知天地心，如何匠生成。    <br />    火德燒百卉，瑤草不及榮。省客當此時，忽貽懷中瓊。    <br />    捧玩煩袂滌，嘯歌美風生。遲君佐元氣，調使四序平。    <br />    中令霜不祓，大餘氣常貞。江南詩騷客，休吟苦熱行。   </p>   <p>    <b>     <font color=\"#FF6600\">採實心竹杖寄贈李萼侍御</font>    </b>    <br />    竹杖裁碧鮮，步林賞高直。實心去內矯，全節無外飾。    <br />    行藥聊自持，扶危資爾力。初生在榛莽，孤秀豈封殖。    <br />    乾雪不死枝，贈君期君識。   </p>   <p>    <b>     <font color=\"#FF6600\">酬薛員外誼見戲一首</font>    </b>    <br />    方知正始作，麗掩碧雲詩。文彩盈懷袖，風規發詠思。    <br />    遺弓逢大敵，摩壘怯偏師。頻有移書讓，多慚繫組遲。    <br />    淺才迂且拙，虛譽喜還疑。猶倚披沙鑒，長歌向子期。   </p>   <p>    <b>     <font color=\"#FF6600\">奉酬李中丞洪湖州西亭即事見寄兼呈吳馮處士…長史</font>    </b>    <br />    愛君溪上住，遲月開前扃。山火照書卷，野風吹酒瓶。    <br />    為誰留此物，意在眼中青。樵子逗煙墅，漁翁宿沙汀。    <br />    主人非楚客，莫謾譏獨醒。宿昔邢城功，道高心已冥。    <br />    貪將到處士，放醉烏家亭。   </p>   <p>    <font color=\"#FF6600\">     <b>苕溪草堂自大曆三年夏新營洎秋及春…四十三韻</b>    </font>    <br />    萬慮皆可遺，愛山情不易。自從東溪住，始與人群隔。    <br />    應物非宿心，遺身是吾策。先民崆峒子，淪景事金液。    <br />    綺裡猶近名，於陵未泯跡。吾師逆流教，禪隱殊古昔。    <br />    洗足臨潺湲，銷聲寄松柏。緗荷採堪服，柔草持可席。    <br />    道心制野猿，法語授幽客。境淨萬象真，寄目皆有益。    <br />    原上無情花，山中聽經石。竹生自蕭散，雲性常潔白。    <br />    卻見羈世人，遠高摩霄翮。達賢觀此意，煩想遂冰蘗。    <br />    伊予戰苦勝，覽境情不溺。智以動念昏，功由無心積。    <br />    形骸爾何有，生死誰所戚。為與勝悟冥，不憂頹齡迫。    <br />    春風自駘蕩，禪地常闃寂。擲札成柳枝，溉瓶養泉脈。    <br />    道人知止足，盥漱聊自適。學外見古賢，頗令我心惕。    <br />    眇綿雲官世，夢幻羽陵籍。鬼籙徒相矜，九原誰家宅。    <br />    俗情封淺近，至理昧堯跖。蹈善嗟沈冥，履仁傷堙厄。    <br />    匠心聖亦尤，攻異天見責。試以慧眼觀，斯言諒可覿。    <br />    外事非吾道，忘緣倦所歷。中宵廢耳目，形靜神不役。    <br />    色天夜清迥，花漏時滴瀝。東風吹杉梧，幽月到石壁。    <br />    此中一悟心，可與千載敵。故交徒好我，筐中無咫尺。    <br />    潘生入空門，祖師傳秘賾。湯子自天德，精詣功不僻。    <br />    放世與成名，兩圖在所擇。吾高鴟夷子，身退無瑕摘。    <br />    吾嘉魯仲連，功成棄珪璧。二賢兼彼才，晚節何感激。    <br />    不然作山計，改服我下澤。君隳元亮冠，我脫潛師屐。    <br />    倚臥高松根，共逃金閨籍。   </p>   <p>    <b>     <font color=\"#FF6600\">答裴集、陽伯明二賢各垂贈二十韻今以一章用酬兩作</font>    </b>    <br />    知音如瓊枝，天生為予有。攀折若無階，何殊天上柳。    <br />    裴生清通嗣，陽子盛德後。詩名比元長，賦體凌延壽。    <br />    珠生驪龍頷，或生靈蛇口。何似雙瓊章，英英曜吾手。    <br />    白日不可污，清源肯容垢。持此山上心，待君忘情友。    <br />    且伴丘壑賞，未隨名宦誘。坐石代瓊茵，制荷捐艾綬。    <br />    清宵集我寺，烹茗開禪牖。發論教可垂，正文言不朽。    <br />    白雲供詩用，清吹生座右。不嫌逸令醉，莫試仙壺酒。    <br />    皎皎尋陽隱，千年可為偶。一從漢道平，世事無紛糾。    <br />    星文齊七政，天軸明二斗。召士揚弓旌，知君在林藪。    <br />    莫學穎陽子，請師高山叟。出處藩我君，還來會崖阜。   </p>   <p>    <font color=\"#FF6600\">     <b>答豆盧居士春夜遊東園見懷</b>    </font>    <br />    春意賞不足，承夕步東園。事表精慮遠，月中華木繁。    <br />    開襟寄清景，遐想屬空門。安得纚芳屣，看君幽徑萱。   </p>   <p>    <font color=\"#FF6600\">     <b>寄崔萬芳夔</b>    </font>    <br />    氣殺高隼擊，惜芳步寒林。風搖蒼琅根，霜剪荍y心。    <br />    歸思忽眇眇，佳氣亦沉沉。我身豈遐遠，如隔湘漢深。    <br />    事邇智莫及，願乖情不任。遲君忘言侶，一笑開吾襟。   </p>   <p>    <b>     <font color=\"#FF6600\">訪朱放山人</font>    </b>    <br />    野人未相識，何處異鄉隔。昨逢雲陽信，教向雲陽覓。    <br />    空聞天上風，飄颻不可覿。應非矍鑠翁，或是滄浪客。    <br />    早晚從我遊，共攜春山策。   </p>   <p>    <b>     <font color=\"#FF6600\">晚冬廢溪東寺懷李司直縱</font>    </b>    <br />    廢溪無人跡，益見離思深。歸來始昨日，恍惚驚歲陰。    <br />    清想屬遙夜，圓景當空林。宿昔月未改，何如故人心。    <br />    遊從間芳趾，搖落棲寒岑。眇眇湖上別，含情初至今。    <br />    道流安寂寞，世路倦嶇嶔。此意欲誰見，懷賢獨難任。    <br />    徽聲反冥默，夕籟何哀吟。禪念破離夢，吾師誡援琴。    <br />    耿耿已及旦，曷由開此襟。幽期諒未偶，勝境徒自尋。    <br />    安得西歸雲，因之傳素音。   </p>   <p>    <font color=\"#FF6600\">     <b>兵後與故人別，予西上，至今在揚楚，因有是寄</b>    </font>    <br />    日月不相待，思君魂屢驚。草玄寄揚子，作賦得蕪城。    <br />    溫溫獨遊跡，遙遙相望情。淮上春草歇，楚子秋風生。    <br />    辟士天下盡，君何獨屏營。運開應佐世，業就可成名。    <br />    誰借楚山住，年年事耦耕。   </p>   <p>    <b>     <font color=\"#FF6600\">因遊支硎寺寄邢端公</font>    </b>    <br />    大廈資多士，掄材得豫章。清門推問望，早歲騁康莊。    <br />    作用方開物，聲名久擅場。丹延分塞郡，宿昔領戎行。    <br />    始馭屏星乘，旋陰蔽茀棠。朝端瞻鶚立，關右仰鷹揚。    <br />    威令兼寧朔，英聲重護羌。三軍成父子，雜虜避封疆。    <br />    身執金吾貴，時遭寶運昌。雍容持漢槊，肅穆衛周堂。    <br />    排難知臣節，攻疑定國章。一言明大義，千載揖休光。    <br />    踐職勳庸列，修躬志行彰。優遊應慕陸，止足定師張。    <br />    中扆懷殊政，南州佇小康。仁為桂江雨，威是柏台霜。    <br />    謇諤言無隱，公忠禍不防。譴深辭紫禁，恩在副朱方。    <br />    切玉鋒休淬，垂天翅罷翔。論文征賈馬，述隱許求羊。    <br />    肘後看金碧，腰間笑水蒼。詩題白羽扇，酒挈綠油囊。    <br />    曠達機何有，深沈器莫量。時應登古寺，佳趣在春岡。    <br />    止水平香砌，鮮雲滿石床。山情何寂樂，塵世自飛揚。    <br />    已遇爐峰社，還思緝蕙房。外心親地主，內學事空王。    <br />    花會宜春淺，禪遊喜夜涼。高明依月境，蕭散躡庭芳。    <br />    得道殊秦佚，隳名似楚狂。餘生於此足，不欲返韶陽。   </p>   <p>    <font color=\"#FF6600\">     <b>同諸公奉侍祭岳瀆使大理盧幼平自會稽回經平望…不至</b>    </font>    <br />    望祀崇周典，皇華出漢庭。紫泥頒會計，玄酒薦芳馨。    <br />    聖慮多虔肅，齋心合至靈。占祥刊史竹，筮日數堯蓂。    <br />    禮秩加新命，朝章篤理刑。敷誠通北闕，遺愛在南亭。    <br />    苕水思曾泛，磯山憶重經。清風門客仰，佳頌國人聽。    <br />    攀桂留卿月，徵文待使星。春郊回駟牡，遙識故林青。   </p>   <p>    <b>     <font color=\"#FF6600\">早秋桐廬思歸示道諺上人</font>    </b>    <br />    桐江秋信早，憶在故山時。靜夜風鳴磬，無人竹掃墀。    <br />    猿來觸淨水，鳥下啄寒梨。可即關吾事，歸心自有期。   </p>   <p>    <b>     <font color=\"#FF6600\">勞勞山居寄呈吳處士</font>    </b>    <br />    山事由來別，只應中老身。寒園掃綻栗，秋浪拾乾薪。    <br />    領鶴閒書竹，誇雲笑向人。俗家相去遠，野水作東鄰。   </p>   <p>    <b>     <font color=\"#FF6600\">寄報德寺從上人（鼓吹山在寺西）</font>    </b>    <br />    宗流許身子，物表養高閒。空色清涼寺，秋聲鼓吹山。    <br />    看心水磬後，行道雨花間。七葉翻章句，時時啟義關。   </p>   <p>    <b>     <font color=\"#FF6600\">山中月夜寄無錫長官</font>    </b>    <br />    湖上涼風早，雙峰月色秋。遙知秣陵令，今夜在西樓。    <br />    別葉蕭蕭下，含霜處處流。如何共清景，異縣不同遊。   </p>   <p>    <b>     <font color=\"#FF6600\">奉賀顏使君真卿二十八郎隔絕自河北遠歸</font>    </b>    <br />    相失值氛煙，才應掌上年。久離驚貌長，多難喜身全。    <br />    比信尚書重，如威太守憐。滿庭看玉樹，更有一枝連。   </p>   <p>    <font color=\"#FF6600\">     <b>題湖上蘭若示清會上人</b>    </font>    <br />    峰心惠忍寺，嵊頂謝公山。何似南湖近，芳洲一畝間。    <br />    意中雲木秀，事外水堂閒。永日無人到，時看獨鶴還。   </p>   <p>    <b>     <font color=\"#FF6600\">秋宵書事寄吳憑處士</font>    </b>    <br />    真性在方丈，寂寥無四鄰。秋天月色正，清夜道心真。    <br />    大夢觀前事，浮名悟此身。不知庭樹意，榮落感何人。   </p>   <p>    <b>     <font color=\"#FF6600\">題山壁示道維上人</font>    </b>    <br />    獨居何意足，山色在前門。身野長無事，心冥自不言。    <br />    閒行數亂竹，靜坐照清源。物外從知少，禪徒不耐煩。   </p>   <p>    <b>     <font color=\"#FF6600\">晚秋登佛川南峰懷裴例</font>    </b>    <br />    登嶺望落日，眇然傷別魂。亭皋秋色遍，遊子在荊門。    <br />    世故東西客，山空斷續猿。此心誰復見，寂寞偶芳蓀。   </p>   <p>    <b>     <font color=\"#FF6600\">訪陸處士羽（一作訪陸羽處士不遇）</font>    </b>    <br />    太湖東西路，吳主古山前。所思不可見，歸鴻自翩翩。    <br />    何山賞春茗，何處弄春泉。莫是滄浪子，悠悠一釣船。   </p>   <p>    <font color=\"#FF6600\">     <b>酬李侍御萼題看心道場賦以眉毛腸心牙等五字（得牙字）</b>    </font>    <br />    我法從誰悟，心師是貫花。三塵觀種子，一雨發萌牙。    <br />    定起輪燈缺，宵分印月斜。了空如藏史，始肯會禪家。   </p>   <p>    <b>     <font color=\"#FF6600\">酬姚補闕南仲雲溪館中戲題隨書見寄（一作清江詩）</font>    </b>    <br />    寺溪臨使府，風景借仁祠。補袞周官貴，能名漢主思。    <br />    臥雲知獨處，望月憶同時。忽枉緘中贈，瓊瑤滿手持。   </p>   <p>    <b>     <font color=\"#FF6600\">春夜期裴都曹濟集心上人院不至</font>    </b>    <br />    東林期隱吏，日月為虛盈。遠望浮雲隔，空憐定水清。    <br />    逍遙方外侶，荏苒府中情。漸聽寒鞞發，淵淵在郡城。   </p>   <p>    <b>     <font color=\"#FF6600\">和裴少府懷京兄弟</font>    </b>    <br />    宦遊三楚外，家在五陵原。涼夜多歸夢，秋風滿故園。    <br />    北書無遠信，西候獨傷魂。空念青門別，慇勤岐路言。   </p>   <p>    <b>     <font color=\"#FF6600\">和閻士和望池月答人</font>    </b>    <br />    片月忽臨池，雙蛾憶畫時。光浮空似粉，影散不成眉。    <br />    孤枕應驚夢，寒林正入帷。情知兩處望，莫怨獨相思。   </p>   <p>    <b>     <font color=\"#FF6600\">遙和塵外上人與陸澧夜集山寺問涅槃義兼賞陸生文卷</font>    </b>    <br />    共是竹林賢，心從貝葉傳。說經看月喻，開卷愛珠連。    <br />    清淨遙城外，蕭疏古塔前。應隨北山子，高頂枕雲眠。   </p>   <p>    <font color=\"#FF6600\">     <b>春日和盧使君幼平開元寺聽妙奘上人講</b>    </font>    <br />    仁聖垂文在，虛空日月懸。陵遲追哲匠，宗旨發幽詮。    <br />    法受諸侯請，心教四子傳。春生雪山草，香下棘林天。    <br />    顧我從今日，聞經悟宿緣。涼山萬里去，應為教猶偏。   </p>   <p>    <b>     <font color=\"#FF6600\">答李侍御問</font>    </b>    <br />    入道曾經離亂前，長干古寺住多年。愛貧唯制蓮花足，取性閒書樹葉篇。    <br />    自笑不歸看石榜，誰高無事弄苔泉。身外空名何足問，吾心已出第三禪。   </p>   <p>    <b>     <font color=\"#FF6600\">奉酬李員外使君嘉祐蘇台屏營居春首有懷</font>    </b>    <br />    昔歲為邦初未識，今朝休沐始相親。移家水巷貧依靜，種柳風窗欲佔春。    <br />    詩思先邀烏府客，山情還訪白樓人。登臨許作煙霞伴，高在方袍間幅巾。   </p>   <p>    <font color=\"#FF6600\">     <b>和李舍人使君紓題雲明府道室</b>    </font>    <br />    許令如今道姓雲，曾經西嶽事桐君。流霞手把應憐壽，黃鶴心期擬作群。    <br />    金籙時教弟子檢，砂床不遣世人聞。桂陽亦是神仙守，分別無嗟兩地分。   </p>   <p>    <font color=\"#FF6600\">     <b>奉和陸中丞使君長源寒食日作</b>    </font>    <br />    寒食江天氣最清，庾公晨望動高情。因逢內火千家靜，便睹行春萬木榮。    <br />    深淺山容飛雨細，縈紆水態拂雲輕。腰章本郡誰相似，數日臨人政已成。   </p>   <p>    <font color=\"#FF6600\">     <b>奉酬袁使君送陸灞卻回期道寺院</b>    </font>    <br />    欲別湖上客，暮期西林還。高歌風音表，放舟月色間。    <br />    更人莫報夜，禪閣本無關。   </p>   <p>    <b>     <font color=\"#FF6600\">招韓武康章</font>    </b>    <br />    山僧雖不飲，酤酒引陶潛。此意無人別，多為俗士嫌。   </p>   <p>    <b>     <font color=\"#FF6600\">秋居法華寺下院望高頂贈如獻上人</font>    </b>    <br />    峰色秋天見，松聲靜夜聞。影孤長不出，行道在寒雲。   </p>   <p>    <b>     <font color=\"#FF6600\">贈韋早陸羽</font>    </b>    <br />    只將陶與謝，終日可忘情。不欲多相識，逢人懶道名。   </p>   <p>    <b>     <font color=\"#FF6600\">戲呈薛彝</font>    </b>    <br />    山僧不厭野，才子會須狂。何處銷君興，春風擺綠楊。   </p>   <p>    <b>     <font color=\"#FF6600\">贈顏主簿</font>    </b>    <br />    漢家儀禮盛，名教出諸顏。更見尚書後，能文在子山。   </p>   <p>    <font color=\"#FF6600\">     <b>贈融上人</b>    </font>    <br />    常愛西林寺，池中月出時。芭蕉一片葉，書取寄吾師。   </p>   <p>    <font color=\"#FF6600\">     <b>聽寒更寄朱兵曹巨川</b>    </font>    <br />    欹枕聽寒更，寒更發還住。一夜千萬聲，幾聲到君處。   </p>   <p>    <b>     <font color=\"#FF6600\">早春書懷寄李少府仲宣</font>    </b>    <br />    早年初問法，因悟目中花。忽值胡雛起，芟夷若亂麻。    <br />    脫身投彼岸，弔影念生涯。跡與空門合，心將世路賒。    <br />    東田已蕪沒，南澗益傷嗟。崇替驚人事，凋殘感物華。    <br />    知君過我里，惆悵舊煙霞。   </p>   <p>    <b>     <font color=\"#FF6600\">贈和評事判官</font>    </b>    <br />    廷評年少法家流，心似澄江月正秋。學究天人知遠識，權分鹽鐵許良籌。    <br />    春風憶酒烏家近，好月論禪謝寺幽。清白比來誰見賞，憐君獨有富人侯。   </p>   <p>    <b>     <font color=\"#FF6600\">酬秦繫山人題贈</font>    </b>    <br />    雲林出空烏未歸，松吹時飄雨浴衣。石語花愁徒自詫，吾心見境盡為非。   </p>   <p>    <b>     <font color=\"#FF6600\">酬秦繫山人戲贈</font>    </b>    <br />    正論禪寂忽狂歌，莫是塵心顛倒多。白足行花曾不染，黃囊貯酒欲如何。   </p>   <p>    <font color=\"#FF6600\">     <b>貽李湯</b>    </font>    <br />    茅氏常論七真記，壺公愛說三山事。寧知梅福在人間，獨為蒼生作仙吏。    <br />    日服丹砂骨自清，膚如冰雪心更明。山中玉筍是仙藥，袖裡素書題養生。    <br />    願隨黃鶴一輕舉，仰望青霄獨延佇。平生好駿君已知，何必山陰訪王許。   </p>   <p>    <b>     <font color=\"#FF6600\">述祖德贈湖上諸沈</font>    </b>    <br />    我祖文章有盛名，千年海內重嘉聲。雪飛梁苑操奇賦，春發池塘得佳句。    <br />    世業相承及我身，風流自謂過時人。初看甲乙矜言語，對客偏能鴝鵒舞。    <br />    飽用黃金無所求，長裾曳地干王侯。一朝金盡長裾裂，吾道不行計亦拙。    <br />    歲晚高歌悲苦寒，空堂危坐百憂攢。昔時軒蓋金陵下，何處不傳沈與謝。    <br />    綿綿芳籍至今聞，眷眷通宗有數君。誰見予心獨飄泊，依山寄水似浮雲。   </p>   <p>    <b>     <font color=\"#FF6600\">舟行懷閻士和</font>    </b>    <br />    二月湖南春草遍，橫山渡口花如霰。相思一日在孤舟，空見歸雲兩三片。   </p>   <p>    <b>     <font color=\"#FF6600\">贈張道士</font>    </b>    <br />    玉京真子名太一，因服日華心如日。此心不許世人知，只向仙宮未曾出。   </p>   <p>    <font color=\"#FF6600\">     <b>戲呈吳馮</b>    </font>    <br />    世人不知心是道，只言道在他方妙。還如瞽者望長安，長安在西向東笑。   </p>   <p>    <font color=\"#FF6600\">     <b>宿山寺寄李中丞洪</b>    </font>    <br />    偶來中峰宿，閒坐見真境。寂寂孤月心，亭亭圓泉影。    <br />    ●●●滿山，花落始知靜。從他半夜愁猿驚，不廢此心長杳冥。   </p>   <p>    <b>     <font color=\"#FF6600\">戲贈吳馮</font>    </b>    <br />    予讀古人書，遂識古人面。不是識古人，邪正心自見。    <br />    貴義輕財求俗譽，一錢與人便驕倨。昨朝為火今為冰，此道非君獨撫膺。   </p>   <p>    <b>     <font color=\"#FF6600\">感興贈烏程李明府伯宜兼簡諸秀才</font>    </b>    <br />    門前峴山近，無路可登陟。徒愛峴山高，仰之常歎息。    <br />    不如松與桂，生在重巖側。   </p>   <p>    <b>     <font color=\"#FF6600\">晚秋宿李軍道所居</font>    </b>    <br />    清溪路不遙，都尉每相招。落日休戎馬，秋風罷射鵰。    <br />    朮花生野徑，柏實滿寒條。永夜依山府，禪心共寂寥。   </p>   <p>    <b>     <font color=\"#FF6600\">送陸判官歸杭州</font>    </b>    <br />    芳草潛州路，乘軺憶再旋。餘花故林下，殘月舊池邊。    <br />    峰色雲端寺，潮聲海上天。明朝富春渚，應見謝公船。   </p>   <p>    <font color=\"#FF6600\">     <b>奉和顏使君真卿與陸處士羽登妙喜寺三癸亭</b>    </font>    <br />    秋意西山多，列岑縈左次。繕亭歷三癸，疏趾鄰什寺。    <br />    元化隱靈蹤，始君啟高誄。誅榛養翹楚，鞭草理芳穗。    <br />    俯砌披水容，逼天掃峰翠。境新耳目換，物遠風煙異。    <br />    倚石忘世情，援雲得真意。嘉林幸勿剪，禪侶欣可庇。    <br />    衛法大臣過，佐遊群英萃。龍池護清澈，虎節到深邃。    <br />    徒想嵊頂期，於今沒遺記。   </p>   <p>    <b>     <font color=\"#FF6600\">奉陪陸使君長源、裴端公樞春遊東西武丘寺</font>    </b>    <br />    雲水夾雙剎，遙疑湧平陂。入門見藏山，元化何由窺。    <br />    曳組探詭怪，停驄訪幽奇。情高氣為爽，德暖春亦隨。    <br />    瑤草自的皪，蕙樓爭蔽虧。金精落壞陵，劍彩沈古池。    <br />    一覽匝天界，中峰步未移。應嘉生公石，列坐援松枝。   </p>   <p>    <b>     <font color=\"#FF6600\">奉和陸使君長源夏月遊太湖（此時公權領湖州）</font>    </b>    <br />    庾公心曠遠，府事局耳目。遂與南湖遊，虛襟滌煩燠。    <br />    始知皇天意，積水在亭育。細流信不讓，動物欣所蓄。    <br />    萬頃合天容，洗然無雲族。峭蒨矚仙嶺，超遙隨明牧。    <br />    知公愛澄清，波靜氣亦肅。已見橫流極，況聞長鯨戮。    <br />    中洲暫採蘋，南郡思剖竹。向夕分好風，飄然送歸舳。   </p>   <p>    <b>     <font color=\"#FF6600\">奉和崔中丞使君論李侍御萼登爛柯山宿石橋寺效小謝體</font>    </b>    <br />    常愛謝公郡，幽期願相從。果回青驄臆，共躡玄仙蹤。    <br />    靈境若彷彿，爛柯思再逢。飛梁丹霞接，古局蒼苔封。    <br />    往想冥昧理，誰親冰雪容。蕙樓聳空界，蓮宇開中峰。    <br />    昔化沖虛鶴，今藏護法龍。雲窺香樹沓，月見色天重。    <br />    永夜寄岑寂，清言滌心胸。盛遊千年後，書在巖中松。   </p>   <p>    <font color=\"#FF6600\">     <b>同顏使君真卿、李侍御萼遊法華寺登鳳翅山望太湖</b>    </font>    <br />    雙峰開鳳翅，秀出南湖州。地勢抱郊樹，山威增郡樓。    <br />    正逢周柱史，來會魯諸侯。緩步凌彩蒨，清鐃發颼飀。    <br />    披雲得靈境，拂石臨芳洲。積翠遙空碧，含風廣澤秋。    <br />    蕭辰資麗思，高論驚精修。何似鍾山集，徵文及惠休。   </p>   <p>    <b>     <font color=\"#FF6600\">奉陪陸使君長源諸公遊支硎寺（寺即支公學道處）</font>    </b>    <br />    嘗覽高逸傳，山僧有遺蹤。佐遊繼雅篇，嘉會何由逢。    <br />    塵世即下界，色天當上峰。春暉遍眾草，寒色留高松。    <br />    繚繞彩雲合，參差綺樓重。瓊葩灑巾舄，石    <a target=\"_blank\" href=\"http://140.111.1.40/yitic/frc/frc06541.htm\">●</a>清心胸。    <br />    靈境若可託，道情知所從。   </p>   <p>    <b>     <font color=\"#FF6600\">奉陪鄭使君諤遊太湖至洞庭山登上真觀卻望湖水</font>    </b>    <br />    郡齋得無事，放舟下南湖。湖中見仙邸，果與心賞俱。    <br />    不遠風物變，忽如寰宇殊。背雲視層崖，別是登蓬壺。    <br />    突兀盤水府，參差沓天衢。回瞻平蕪盡，洪流豁中區。    <br />    氣吞江山勢，色淨氛靄無。靈長習水德，勝勢當地樞。    <br />    朝宗動歸心，萬里思鴻途。   </p>   <p>    <b>     <font color=\"#FF6600\">奉和袁使君高，郡中新亭會張煉師晝會二上人</font>    </b>    <br />    置亭隱城堞，事簡跡易幽。公性崇儉素，雅才非廣求。    <br />    傍簷竹雨清，拂案杉風秋。不移府中步，登茲如遠遊。    <br />    坐覺詩思高，俯知物役休。虛寂偶禪子，逍遙親道流。    <br />    更聞臨川作，下節安能酬。   </p>   <p>    <b>     <font color=\"#FF6600\">奉和陸使君長源水堂納涼效曹劉體</font>    </b>    <br />    柳家陶暑亭，意遠不可齊。煩襟蕩朱弦，高步援綠荑。    <br />    愛公滿亭客，來是清風攜。瀅渟前溪上，曠望古郡西。    <br />    六月正中伏，水軒氣常淒。野香襲荷芰，道性親鳧鷖。    <br />    禪子顧惠休，逸民重劉黎。乃知高世量，不以出處暌。   </p>   <p>    <b>     <font color=\"#FF6600\">夏日奉陪陸使君長源公堂集</font>    </b>    <br />    府中自清遠，六月高梧間。寥亮泛雅瑟，逍遙扣玄關。    <br />    嶺雲與人靜，庭鶴隨公閒。動息諒兼遂，茲情即東山。   </p>   <p>    <b>     <font color=\"#FF6600\">九日和於使君思上京親故</font>    </b>    <br />    霽景滿水國，我公望江城。碧山與黃花，爛熳多秋情。    <br />    搖落見松柏，歲寒比忠貞。歡娛在鴻都，是日思朝英。   </p>   <p>    <b>     <font color=\"#FF6600\">伏日就湯評事衡湖上避暑</font>    </b>    <br />    大火方燥石，停雲晝亦收。將從賞心侶，寸景難遠遊。    <br />    擁幾苦炎伏，出門望汀洲。回溪照軒宇，廣陌臨梧楸。    <br />    釋悶命雅瑟，放情思亂流。更持無生論，可以清煩憂。   </p>   <p>    <font color=\"#FF6600\">     <b>奉和顏使君真卿修《韻海》畢會諸文士東堂重校</b>    </font>    <br />    外學宗碩儒，遊焉從後進。恃以仁恕廣，不學門欄峻。    <br />    著書裨理化，奉上表誠信。探討始河圖，紛綸歸海韻。    <br />    親承大匠琢，況睹頹波振。錯簡記鉛槧，閱書移玉鎮。    <br />    曷由旌不朽，盛美流歌引。   </p>   <p>    <b>     <font color=\"#FF6600\">喜義興權明府自君山至，集陸處士羽青塘別業</font>    </b>    <br />    應難久辭秩，暫寄君陽隱。已見縣名花，會逢闈是粉。    <br />    本自尋人至，寧因看竹引。身關白雲多，門占春山盡。    <br />    最賞無事心，籬邊釣溪近。   </p>   <p>    <b>     <font color=\"#FF6600\">夏日集李司直縱溪齋</font>    </b>    <br />    修景屬良會，遠飆生煩襟。洩雲收淨綠，眾木積芳陰。    <br />    疏滌府中務，迢遙湖上心。習閒得招我，賞夜宜泛琴。    <br />    山近資性靜，月來寄情深。澹然若事外，豈藉隳華簪。   </p>   <p>    <b>     <font color=\"#FF6600\">夏日題桐廬楊明府納涼山齋</font>    </b>    <br />    陶家無炎暑，自有林中峰。席上落山影，桐梢回水容。    <br />    放懷涼風至，緩步清陰重。何事親堆案，猶多高世蹤。   </p>   <p>    <font color=\"#FF6600\">     <b>和楊明府早秋遊法華寺</b>    </font>    <br />    釋事出縣閤，初聞茲山靈。寺扉隱天色，影剎遙丁丁。    <br />    碧峰委合沓，香蔓垂蓂苓。清景為公有，放曠雲邊亭。    <br />    秋賞石潭潔，夜嘉杉月清。誦空性不昧，助道跡又經。    <br />    是以於物理，紛然若未形。移來字人要，全與此道冥。   </p>   <p>    <b>     <font color=\"#FF6600\">宿道士觀</font>    </b>    <br />    古觀秋木秀，冷然屬鮮飆。瓊葩被修蔓，柏實滿寒條。    <br />    影殿山寂寂，寥天月昭昭。幽期寄仙侶，習定至中宵。    <br />    清佩聞虛步，真官方宿朝。   </p>   <p>    <b>     <font color=\"#FF6600\">冬日天井西峰張煉師所居</font>    </b>    <br />    採薪逢野泉，漸見棲閒所。坎坎山上聲，幽幽林中語。    <br />    仙鄉何代隱，鄉服言亦楚。開水淨藥苗，掃雪候山侶。    <br />    零葉聚敗籬，幽花積寒渚。冥冥孤鶴性，天外思輕舉。   </p>   <p>    <b>     <font color=\"#FF6600\">奉同顏使君真卿開元寺經藏院會觀樹文殊碑</font>    </b>    <br />    萬國布殊私，千年降祖師。雁門傳法至，龍藏立言時。    <br />    故實刊周典，新聲播魯詩。六銖那更拂，劫石盡無期。   </p>   <p>    <b>     <font color=\"#FF6600\">奉同盧使君幼平遊精舍寺</font>    </b>    <br />    影剎西方在，虛空翠色分。人天霽後見，猿鳥定中聞。    <br />    真界隱青壁，春山凌白雲。今朝石門會，千古仰斯文。   </p>   <p>    <font color=\"#FF6600\">     <b>奉同顏使君真卿、袁侍御駱駝橋玩月</b>    </font>    <br />    山中常見月，不及共遊時。水上恐將缺，林端愛落遲。    <br />    烏驚憲府客，人詠鮑家詩。永夜南橋望，徘徊若有期。   </p>   <p>    <b>     <font color=\"#FF6600\">和邢端公登台春望句，句有春字之什</font>    </b>    <br />    春日繡衣輕，春台別有情。春煙間草色，春鳥隔花聲。    <br />    春樹亂無次，春山遙得名。春風正飄蕩，春甕莫須傾。   </p>   <p>    <b>     <font color=\"#FF6600\">經仙人渚即沈山下古人沈義白日昇仙處</font>    </b>    <br />    日月人間短，何時此得仙。古山春已盡，遺渚事空傳。    <br />    不見騰雲駕，徒臨洗藥泉。如今成逝水，翻使恨流年。   </p>   <p>    <b>     <font color=\"#FF6600\">獨遊二首</font>    </b>    <br />    性野趣無端，春晴路又乾。逢泉破石弄，放鶴向雲看。    <br />    好僻誰相似，從狂我自安。芳洲亦有意，步上白沙灘。    <br />    <br />    臨水興不盡，虛舟可同嬉。還雲與歸鳥，若共山僧期。    <br />    世事吾不預，此心誰得知。西峰有禪老，應見獨遊時。   </p>   <p>    <b>     <font color=\"#FF6600\">遊溪待月</font>    </b>    <br />    溪色思泛月，沿洄欲未歸。殘燈逢水店，疏磬憶山扉。    <br />    夜浦魚驚少，空林鵲繞稀。可中才望見，撩亂搗寒衣。   </p>   <p>    <font color=\"#FF6600\">     <b>西溪獨泛</b>    </font>    <br />    道情何所寄，素舸漫流間。真性憐高鶴，無名羨野山。    <br />    經寒叢竹秀，人靜片雲閒。泛泛誰為侶，唯應共月還。   </p>   <p>    <b>     <font color=\"#FF6600\">早秋陪韓明府泛阮元公溪</font>    </b>    <br />    雨信清殘暑，蕭條古縣西。早涼生浦漵，秋意滿高低。    <br />    前事雖堆案，閒情得溯溪。何言戰未勝，空寂用還齊。   </p>   <p>    <b>     <font color=\"#FF6600\">九日陪顏使君真卿登水樓</font>    </b>    <br />    重陽荊楚尚，高會此難陪。偶見登龍客，同遊戲馬台。    <br />    風文向水疊，雲態擁歌回。持菊煩相問，捫襟愧不才。   </p>   <p>    <b>     <font color=\"#FF6600\">與盧孟明別後宿南湖對月</font>    </b>    <br />    五湖生夜月，千里滿寒流。曠望煙霞盡，淒涼天地秋。    <br />    相思路渺渺，獨夢水悠悠。何處空江上，徘徊送客舟。   </p>   <p>    <b>     <font color=\"#FF6600\">自義亭驛送李長史縱，夜泊臨平東湖</font>    </b>    <br />    長亭賓馭散，岐路起悲風。千里勤王事，驅車明月中。    <br />    寒生洞庭水，夜度塞門鴻。處處堪傷別，歸來山又空。   </p>   <p>    <font color=\"#FF6600\">     <b>出遊</b>    </font>    <br />    少時不見山，便覺無奇趣。狂發從亂歌，情來任閒步。    <br />    此心誰共證，笑看風吹樹。   </p>   <p>    <b>     <font color=\"#FF6600\">界石守風，望天竺、靈隱二寺</font>    </b>    <br />    山頂東西寺，江中旦暮潮。歸心不可到，松路在青霄。   </p>   <p>    <b>     <font color=\"#FF6600\">奉和顏使君真卿修《韻海》畢，州中重宴</font>    </b>    <br />    世學高南郡，身封盛魯邦。九流宗韻海，七字揖文江。    <br />    借賞雲歸堞，留歡月在窗。不知名教樂，千載與誰雙。   </p>   <p>    <b>     <font color=\"#FF6600\">晦日陪顏使君白蘋洲集</font>    </b>    <br />    南朝分古郡，山水似湘東。堤月吳風在，湔裾楚客同。    <br />    桂寒初結旆，蘋小欲成叢。時晦佳遊促，高歌聽未終。   </p>   <p>    <b>     <font color=\"#FF6600\">冬至日陪裴端公使君清水堂集</font>    </b>    <br />    亞歲崇佳宴，華軒照淥波。渚芳迎氣早，山翠向晴多。    <br />    推往知時訓，書祥辨政和。從公惜日短，留賞夜如何。   </p>   <p>    <b>     <font color=\"#FF6600\">陪盧判官水堂夜宴</font>    </b>    <br />    暑氣當宵盡，徘徊坐月前。靜依山堞近，涼入水扉偏。    <br />    久是棲林客，初逢佐幕賢。愛君高野意，烹茗釣淪漣。   </p>   <p>    <b>     <font color=\"#FF6600\">新秋同盧侍御、薛員外白蘋洲月夜</font>    </b>    <br />    隔暑蘋洲近，迎涼欲泛舟。榮從憲府至，喜會夕郎遊。    <br />    氣奪滄浪色，風欺汗漫流。誰言三伏夜，獨此月前秋。   </p>   <p>    <font color=\"#FF6600\">     <b>夏日集裴錄事北亭避暑</b>    </font>    <br />    前林夏雨歇，為我生涼風。一室煩暑外，眾山清景中。    <br />    忘歸親野水，適性許雲鴻。蕭散都曹吏，還將靜者同。   </p>   <p>    <b>     <font color=\"#FF6600\">與王錄事會張征君姊妹煉師院玩雪兼懷清會上人</font>    </b>    <br />    何意廉從事，還來會默仙。寒空驚雪遍，春意入歌偏。    <br />    瑤草三花發，瓊林七葉連。飄颻過柳寺，應滿譯經前。   </p>   <p>    <b>     <font color=\"#FF6600\">和李侍御萼歲初夜集處士書閣（書閣即侍御所創）</font>    </b>    <br />    遲賢新置閣，高意此郊居。古徑行春早，新窗見月初。    <br />    放歌還倚瑟，講道亦觀書。為我留禪位，來逢此會疏。   </p>   <p>    <b>     <font color=\"#FF6600\">湯評事衡水亭會覺禪師</font>    </b>    <br />    山侶相逢少，清晨會水亭。雪晴松葉翠，煙暖藥苗青。    <br />    靜對滄洲鶴，閒看古寺經。應憐叩關子，了義共心冥。   </p>   <p>    <font color=\"#FF6600\">     <b>與朝陽山人張朝夜集湖亭，賦得各言其志</b>    </font>    <br />    洞庭孤月在，秋色望無邊。零露積衰草，寒螿鳴古田。    <br />    茫茫區中想，寂寂塵外緣。從此悟浮世，胡為傷暮年。   </p>   <p>    <font color=\"#FF6600\">     <b>晦夜李侍御萼宅集招潘述、湯衡、海上人飲茶賦</b>    </font>    <br />    晦夜不生月，琴軒猶為開。牆東隱者在，淇上逸僧來。    <br />    茗愛傳花飲，詩看卷素裁。風流高此會，曉景屢徘徊。   </p>   <p>    <font color=\"#FF6600\">     <b>寄昱上人上方居</b>    </font>    <br />    厭向人間住，逢山欲懶歸。片雲閒似我，日日在禪扉。    <br />    地靜松陰遍，門空鳥語稀。夜涼疏磬盡，師友自相依。   </p>   <p>    <b>     <font color=\"#FF6600\">夏日與綦毋居士、昱上人納涼</font>    </b>    <br />    為依爐峰住，境勝增道情。涼日暑不變，空門風自清。    <br />    坐援香實近，轉愛綠蕪生。宗炳青霞士，如何知我名。   </p>   <p>    <b>     <font color=\"#FF6600\">建元寺集皇甫侍御書閣</font>    </b>    <br />    不因居佛裡，無事得相逢。名重朝端望，身高俗外蹤。    <br />    機閒看淨水，境寂聽疏鐘。宣室恩長在，知君志未從。   </p>   <p>    <b>     <font color=\"#FF6600\">郭北尋徐主簿別業</font>    </b>    <br />    近依城北住，幽遠少人知。積雪行深巷，閒雲繞古籬。    <br />    竹花冬更發，橙實晚仍垂。還共巖中鶴，今朝下淥池。   </p>   <p>    <b>     <font color=\"#FF6600\">題報德寺清幽上人西峰（寺即陳文帝故鄉）</font>    </b>    <br />    陳世凋亡後，仁祠識舊山。帝鄉喬木在，空見白雲還。    <br />    雙塔寒林外，三陵暮雨間。此中難戰勝，君獨啟禪關。   </p>   <p>    <b>     <font color=\"#FF6600\">題鄭谷江畔桐齋（鄭生好琴，性達，兼寡慾）</font>    </b>    <br />    客齋開別住，坐占綠江濆。流水非外物，閒雲長屬君。    <br />    浮榮未可累，曠達若為群。風起高梧下，清弦日日聞。   </p>   <p>    <font color=\"#FF6600\">     <b>和閻士和李蕙冬夜重集</b>    </font>    <br />    郡理日閒曠，洗心宿香峰。雙林秋見月，萬壑靜聞鐘。    <br />    珮玉行山翠，交麾動水容。如何股肱守，塵外得相從。   </p>   <p>    <b>     <font color=\"#FF6600\">春日陪顏使君真卿、皇甫曾西亭重會《韻海》諸生</font>    </b>    <br />    為重南台客，朝朝會魯儒。暄風眾木變，清景片雲無。    <br />    峰翠飄簷下，溪光照座隅。不將簪艾隔，知與道情俱。   </p>   <p>    <b>     <font color=\"#FF6600\">寒食日同陸處士行報德寺，宿解公房</font>    </b>    <br />    古寺章陵下，潛公住幾年。安心生軟草，灌頂引春泉。    <br />    寂寂傳燈地，寥寥禁火天。世間多暗室，白日為誰懸。   </p>   <p>    <b>     <font color=\"#FF6600\">兵馬曹季良宅夜集</font>    </b>    <br />    清景不可失，尋君趣有餘。身高避事後，道長問心初。    <br />    出處名則異，遊從跡何疏。吟看刻盡燭，笑捲讀殘書。    <br />    露彩生筆硯，風音入庭除。平明仙侶散，觳觫動回車。   </p>   <p>    <b>     <font color=\"#FF6600\">同李侍御萼、李判官集陸處士羽新宅</font>    </b>    <br />    素風千戶敵，新語陸生能。借宅心常遠，移籬力更弘。    <br />    釣絲初種竹，衣帶近裁籐。戎佐推兄弟，詩流得友朋。    <br />    柳陰容過客，花徑許招僧。不為牆東隱，人家到未曾。   </p>   <p>    <font color=\"#FF6600\">     <b>題報恩寺惟照上人房</b>    </font>    <br />    上界雨色乾，涼宮日遲遲。水文披菡萏，山翠動罘罳。    <br />    中有清真子，愔愔步閒墀。手縈頗黎縷，願證黃金姿。    <br />    旋草階下生，看心當此時。   </p>   <p>    <b>     <font color=\"#FF6600\">尋天目徐君</font>    </b>    <br />    常見仙翁變姓名，豈知松子號初平。逢人不道往來處，賣藥還將雞犬行。    <br />    獨鶴天邊俱得性，浮雲世上共無情。三花落地君猶在，笑撫安期昨日生。   </p>   <p>    <b>     <font color=\"#FF6600\">同李著作縱題塵外上人院</font>    </b>    <br />    百緣唯有什公瓶，萬法但看一字經。從遣鳥喧心不動，任教香醉境常冥。    <br />    蓮花天晝浮雲捲，貝葉宮春好月停。禪伴欲邀何著作，空音宜向夜中聽。   </p>   <p>    <b>     <font color=\"#FF6600\">題周諫別業（予寺與周生所居俱臨苕水）</font>    </b>    <br />    隱身苕上欲如何，不著青袍愛綠蘿。柳巷任疏容馬入，水籬從破許船過。    <br />    昂藏獨鶴閒心遠，寂歷秋花野意多。若訪禪齋遙可見，竹窗書幌共煙波。   </p>   <p>    <b>     <font color=\"#FF6600\">同李中丞洪水亭夜集</font>    </b>    <br />    佳人但莫吹參差，正憐月色生酒卮。山公取醉不關我，為愛尊前白鷺鶿。   </p>   <p>    <b>     <font color=\"#FF6600\">題秦繫山人麗句亭</font>    </b>    <br />    獨將詩教領諸生，但看青山不愛名。滿院竹聲堪愈疾，亂床花片足忘情。   </p>   <p>    <font color=\"#FF6600\">     <b>春夜集陸處士居玩月</b>    </font>    <br />    欲賞芳菲肯待辰，忘情人訪有情人。西林可是無清景，只為忘情不記春。   </p>   <p>    <b>     <font color=\"#FF6600\">寄題雲門寺梵月無側房（時人相傳是寶月道人後身也）</font>    </b>    <br />    越山千萬雲門絕，西僧貌古還名月。清朝掃石行道歸，林下眠禪看松雪。   </p>   <p>    <b>     <font color=\"#FF6600\">法華寺上方題江上人禪空</font>    </b>    <br />    路入松聲遠更奇，山光水色共參差。中峰禪寂一僧在，坐對梁朝老桂枝。   </p>   <p>    <font color=\"#FF6600\">     <b>冬日山行過薛征君</b>    </font>    <br />    我行倦修阪，四顧無平陸。雨霽鳴鷹鸇，天寒聚麋鹿。    <br />    幽人訪名士，家在南岡曲。菜實縈小園，稻花繞山屋。    <br />    深居寡憂悔，勝境怡耳目。徵心尚與我，永言謝浮俗。   </p>   <p>    <b>     <font color=\"#FF6600\">往丹陽尋陸處士不遇</font>    </b>    <br />    遠客殊未歸，我來幾惆悵。叩關一日不見人，繞屋寒花笑相向。    <br />    寒花寂寂遍荒阡，柳色蕭蕭愁暮蟬。行人無數不相識，獨立雲陽古驛邊。    <br />    鳳翅山中思本寺，魚竿村口望歸船。歸船不見見寒煙，離心遠水共悠然。    <br />    他日相期那可定，閒僧著處即經年。   </p>   <p>    <b>     <font color=\"#FF6600\">集湯評事衡湖上望微雨</font>    </b>    <br />    蒼涼遠景中，雨色緣山有。雲送滿洞庭，風吹繞楊柳。    <br />    蕭蕭解輕袂，盡日隨林叟。   </p>   <p>    <b>     <font color=\"#FF6600\">九日與陸處士羽飲茶</font>    </b>    <br />    九日山僧院，東籬菊也黃。俗人多泛酒，誰解助茶香。   </p>   <p>    <b>     <font color=\"#FF6600\">夜過康錄事造會兄弟</font>    </b>    <br />    愛君門館夜來清，瓊樹雙枝是弟兄。月在詩家偏足思，風過客位更多情。   </p>   <p>    <b>     <font color=\"#FF6600\">題沈少府書齋</font>    </b>    <br />    不下南昌縣，書齋每日閒。野花當砌落，溪鳥逐人還。    <br />    有興常臨水，無時不見山。千峰數可盡，不出小窗間。   </p>   <p>    <b>     <font color=\"#FF6600\">春夜與諸公同宴呈陸郎中</font>    </b>    <br />    南國宴佳賓，交情老倍親。月慚紅淚燭，花笑白頭人。    <br />    寶瑟緪餘怨，瓊枝不讓春。更聞歌子夜，桃李艷妝新。   </p>   <p>    <font color=\"#FF6600\">     <b>九日阻雨簡高侍御（時與高公近鄰）</b>    </font>    <br />    江上重雲起，何曾裛●塵。不能成落帽，翻欲更摧巾。    <br />    素髮閒依枕，黃花暗待人。且應攜下價，芒屨就諸鄰。   </p>   <p>    <b>     <font color=\"#FF6600\">晚春尋桃源觀</font>    </b>    <br />    武陵何處訪仙鄉，古觀雲根路已荒。細草擁壇人跡絕，    <br />    落花沈澗水流香。山深有雨寒猶在，松老無風韻亦長。    <br />    全覺此身離俗境，玄機亦可照迷方。   </p>   <p>    <font color=\"#FF6600\">     <b>同盧使君幼平郊外送閻侍御歸台</b>    </font>    <br />    留餞飛旌駐，離亭草色間。柏台今上客，竹使舊朝班。    <br />    日落東西水，天寒遠近山。古江分楚望，殘柳入隋關。    <br />    戀闕心常積，回軒日不閒。芳辰倚門道，猶得及春還。   </p>   <p>    <font color=\"#FF6600\">     <b>送梁拾遺肅歸朝</b>    </font>    <br />    明主重文諫，才臣出江東。束書辭東山，改服臨北風。    <br />    萬里望皇邑，九重當曙空。天開芙蓉闕，日上蒲桃宮。    <br />    天子初未起，金閨籍先通。身逢軒轅世，名貴鴛鸞中。    <br />    故人榮此別，何用悲絲桐。   </p>   <p>    <b>     <font color=\"#FF6600\">奉陪楊使君頊送段校書赴南海幕</font>    </b>    <br />    碩賢靜廣州，信為天下貞。屈茲大將佐，藉彼延閣英。    <br />    聲動柳吳興，郊餞意不輕。吾知段夫子，高論關蒼生。    <br />    處以德為藩，出則道可行。遙知南樓會，新景當詩情。    <br />    天高林瘴洗，秋遠海色清。時泰罷飛檄，唯應頌公成。   </p>   <p>    <b>     <font color=\"#FF6600\">送陸侍御士佳赴上京</font>    </b>    <br />    長安三千里，喜行不言永。清路黃塵飛，大河滄流靜。    <br />    更懷西川府，主公昔和鼎。伊郁瑤瑟情，威遲花驄影。    <br />    此時已難別，日又無停景。出餞闕相從，心隨過前嶺。   </p>   <p>    <b>     <font color=\"#FF6600\">奉陪顏使君真卿登峴山，送張侍御嚴歸台</font>    </b>    <br />    峴首千里情，北轅自茲發。煙霞正登覽，簪筆限趨謁。    <br />    黃鶴望天衢，白雲歸帝闕。客心南浦柳，離思西樓月。    <br />    留賞景不延，感時芳易歇。他晨有山信，一為訪林樾。   </p>   <p>    <font color=\"#FF6600\">     <b>酬元主簿子球別贈</b>    </font>    <br />    故人方遠適，訪我陳別情。此夜偶禪室，一言了無生。    <br />    覽君緘中寶，如搴清玉瑛。胡為蘊高價，歲晚徒營營。    <br />    辭秩貧且病，何人見艱貞。出無黃金橐，空歌白苧行。    <br />    威遲策駑馬，獨望故關樹。渺渺千里心，春風起中路。    <br />    近聞新拜命，鸞鳳猶棲棘。勸君寄一枝，且養冥冥翼。    <br />    甘泉多竹花，明年待君食。   </p>   <p>    <b>     <font color=\"#FF6600\">答道素上人別</font>    </b>    <br />    春色遍遠道，寂寞閩中行。碧水何渺渺，白雲亦英英。    <br />    離人不可望，日暮芳洲情。黃鶴有逸翮，翹首白雲傾。    <br />    欲為山中侶，肯秘遼天聲。藍縷真子褐，葳蕤近臣纓。    <br />    以茲奪爾懷，常恐道不成。吾門弟子中，不減惠休名。    <br />    一性研已遠，五言功更精。從君汗漫遊，莫廢學無生。    <br />    忍草肯搖落，禪枝不枯榮。采采慰長路，知吾心不輕。    <br />    幻情有去住，真性無離別。留取老桂枝，歸來共攀折。   </p>   <p>    <b>     <font color=\"#FF6600\">霅溪館送韓明府章辭滿歸</font>    </b>    <br />    洛令從告還，故人東門餞。惠愛三年積，軒車一夜遠。    <br />    曉月離館空，秋風故山晚。榮君有嘉薦，顧我阻遊衍。    <br />    宿昔峰頂心，依依不可捲。   </p>   <p>    <font color=\"#FF6600\">     <b>送穆寂赴舉</b>    </font>    <br />    天子錫玄纁，傾山禮隱淪。君拋青霞去，榮資觀國賓。    <br />    劍光既陸離，瓊彩何璘玢。夙駕別情遠，商弦秋意新。    <br />    冥冥鴻鵠姿，數尺看蒼旻。殘寇近宋郊，西行惡飆塵。    <br />    立身素耿介，處難思經綸。春府搜才日，高科得一人。   </p>   <p>    <font color=\"#FF6600\">     <b>送張彝歸長沙</b>    </font>    <br />    早聞凌雲彩，謂在鴛鷺儔。華髮始相遇，滄江仍旅遊。    <br />    策名忘苟進，澹慮輕所求。常服遠遊誡，緬懷經世謀。    <br />    片帆背風渚，萬里還湘洲。別望荊雲積，歸心漢水流。    <br />    蘭苕行采采，桂棹思悠悠。宿昔無機者，為君動離憂。   </p>   <p>    <b>     <font color=\"#FF6600\">秋日毗陵南寺送潘述之揚州</font>    </b>    <br />    孤客秋易傷，嘶蟬靜仍續。佳晨亦已屢，歡會常不足。    <br />    禪地非路岐，我心豈羈束。情生遠別時，坐恨清景促。    <br />    望中千里隔，暮歸西山曲。蕭條月中道，彩蒨原上綠。    <br />    不見同心人，幽懷增躑躅。   </p>   <p>    <b>     <font color=\"#FF6600\">春日又送潘述之揚州</font>    </b>    <br />    別渚望邗城，岐路春日遍。柔風吹楊柳，芳景流郊甸。    <br />    日日東林期，今夕異鄉縣。文房曠佳士，禪室阻清盼。    <br />    離恨奪賞心，不得諧所願。莫憶山中人，碧雲遙可見。   </p>   <p>    <b>     <font color=\"#FF6600\">新秋送盧判官</font>    </b>    <br />    故人念宿昔，欲別增遠情。入座炎氣屏，為君秋景清。    <br />    由來空山客，不怨離弦聲。唯有暮蟬起，相思碧雲生。   </p>   <p>    <font color=\"#FF6600\">     <b>奉送袁高使君詔征赴行在，效曹劉體</b>    </font>    <br />    皇心亭毒廣，蝥賊皆陶甄。未刈蚩尤旗，方同軒後年。    <br />    天子幸漢中，轘轅阻氛煙。璽書召幕牧，名在列岳仙。    <br />    國難倚長城，廟謀資大賢。清損休汝騎，仁留述職篇。    <br />    遐路渺天末，繁笳思河邊。飾徒促遠期，祗命赴急宣。    <br />    謏才豈足稱，深仁顧何偏。那堪臨流意，千里望旗旃。   </p>   <p>    <b>     <font color=\"#FF6600\">奉送陸中丞長源詔征入朝</font>    </b>    <br />    詔下酇侯幕，征賢寵上勳。才當持漢典，道可致堯君。    <br />    藩牧今榮餞，詩流此盛文。水從吳渚別，樹向楚門分。    <br />    宿寺期嘉月，看山識故雲。歸心復何奈，怊悵在江濆。   </p>   <p>    <b>     <font color=\"#FF6600\">奉送李中丞道昌入朝</font>    </b>    <br />    文憲中司盛，恩榮外鎮崇。諸侯皆取則，八使獨推功。    <br />    詔喜新銜鳳，車看舊飾熊。去思今武子，餘教昔文翁。    <br />    清在如江水，仁留是國風。光征二千石，掃第望司空。   </p>   <p>    <b>     <font color=\"#FF6600\">冬日送顏延之明府撫州覲叔父</font>    </b>    <br />    臨川千里別，惆悵上津橋。日暮人歸盡，山空雪未消。    <br />    鄉雲心渺渺，楚水路遙遙。林下方歡會，山中獨寂寥。    <br />    天寒驚斷雁，江信望回潮。歲晚流芳歇，思君在此宵。   </p>   <p>    <font color=\"#FF6600\">     <b>送關小師還金陵</b>    </font>    <br />    如何有歸思，愛別欲忘難。白鷺沙洲晚，青龍水寺寒。    <br />    蕉花鋪淨地，桂子落空壇。持此心為境，應堪月夜看。   </p>   <p>    <b>     <font color=\"#FF6600\">峴山送裴秀才赴舉</font>    </b>    <br />    漢家招秀士，峴上送君行。萬里見秋色，兩河傷遠情。    <br />    王師出西鎬，虜寇避東平。天府登名後，回看楚水清。   </p>   <p>    <b>     <font color=\"#FF6600\">酬別襄陽詩僧少微（詩中答上人歸夢之意）</font>    </b>    <br />    證心何有夢，示說夢歸頻。文字繼秦本，詩騷學楚人。    <br />    蘭開衣上色，柳向手中春。別後須相見，浮雲是我身。   </p>   <p>    <b>     <font color=\"#FF6600\">送契上人遊揚州</font>    </b>    <br />    西陵古江口，遠見東揚州。淥水不同泛，春山應獨遊。    <br />    尋僧白巖寺，望月謝家樓。宿昔心期在，人寰非久留。   </p>   <p>    <b>     <font color=\"#FF6600\">送德清衛明府赴選（時柳黜陟有薦狀）</font>    </b>    <br />    八使慎求能，東人獨薦君。身猶千里限，名已九霄聞。    <br />    遠路翻喜別，離言暫惜分。鳳門多士會，擁佩入卿雲。   </p>   <p>    <b>     <font color=\"#FF6600\">送鄭孝廉淮西覲省</font>    </b>    <br />    離袂翠華滿，晨羞欲早行。春風生楚樹，曉角發隋城。    <br />    野靄濕衣彩，江鴻增客情。征途不用戒，坐見白波清。   </p>   <p>    <font color=\"#FF6600\">     <b>送沈秀才之閩中</b>    </font>    <br />    越客不成歌，春風起淥波。嶺重寒不到，海近瘴偏多。    <br />    野戍桄榔發，人家翡翠過。翻疑此中好，君問定如何。   </p>   <p>    <b>     <font color=\"#FF6600\">送清會上人遊京</font>    </b>    <br />    佳遊限衰疾，一笑向西風。思見青門外，曾臨素滻東。    <br />    峰明雲際寺，日出露寒宮。行道禪長在，香塵不染空。   </p>   <p>    <b>     <font color=\"#FF6600\">送沈居士還太原</font>    </b>    <br />    辭官因世難，家族盛南朝。名重郊居賦，才高獨酌謠。    <br />    浪花飄一葉，峰色向三條。高逸雖成性，弓旌肯忘招。   </p>   <p>    <b>     <font color=\"#FF6600\">同顏使君真卿峴山送李法曹陽冰西上獻書時會有詔征赴京</font>    </b>    <br />    漢日中郎妙，周王太史才。雲書捧日去，鶴版下天來。    <br />    草見吳洲發，花思御苑開。羊公惜風景，欲別幾遲回。   </p>   <p>    <font color=\"#FF6600\">     <b>兵後送姚太祝赴選</b>    </font>    <br />    兩河兵已偃，處處見歸舟。日夜故人散，江皋芳樹秋。    <br />    楚雲傷遠思，秦月憶佳遊。名動春官籍，翩翩才少儔。   </p>   <p>    <b>     <font color=\"#FF6600\">兵後送薛居士移家安吉</font>    </b>    <br />    舊遊經喪亂，道在復何人。寒草心易折，閒雲性常真。    <br />    交情別後見，詩句比來新。向我桃州住，惜君東嶺春。   </p>   <p>    <b>     <font color=\"#FF6600\">送鄔      <a target=\"_blank\" href=\"http://140.111.1.40/yitic/frc/frc00277.htm\">●</a>之洪州覲兄弟     </font>    </b>    <br />    年少足詩情，西江楚月清。書囊山翠濕，琴匣雪花輕。    <br />    久別經離亂，新正憶弟兄。贈君題樂府，為是豫章行。   </p>   <p>    <b>     <font color=\"#FF6600\">送乾封李成</font>    </b>    <br />    羽檄飛未息，離情遠近同。感君由泛瑟，關我是征鴻。    <br />    眇默歸人盡，疏蕪夜渡空。還期當歲晚，獨在路行中。   </p>   <p>    <b>     <font color=\"#FF6600\">送崔判官還揚子</font>    </b>    <br />    輕傳祗遠役，依依下姑亭。秋聲滿楊柳，暮色繞郊坰。    <br />    煙水搖歸思，山當楚驛青。   </p>   <p>    <b>     <font color=\"#FF6600\">奉酬袁使君西樓餞秦山人與晝同赴李侍御招三韻</font>    </b>    <br />    秋風怨別情，江守上西城。竹署寒流淺，琴窗宿雨晴。    <br />    治書招遠意，知共楚狂行。   </p>   <p>    <font color=\"#FF6600\">     <b>送清涼上人</b>    </font>    <br />    何意欲歸山，道高由境勝。花空覺性了，月盡知心證。    <br />    永夜出禪吟，清猿自相應。   </p>   <p>    <b>     <font color=\"#FF6600\">送李丞使宣州</font>    </b>    <br />    結駟何翩翩，落葉暗寒渚。夢裡春谷泉，愁中洞庭雨。    <br />    聊持剡山茗，以代宜城醑。   </p>   <p>    <b>     <font color=\"#FF6600\">送至洪沙彌遊越</font>    </b>    <br />    知爾學無生，不應傷此別。相逢宿我寺，獨往遊靈越。    <br />    早晚花會中，經行剡山月。   </p>   <p>    <b>     <font color=\"#FF6600\">送皇甫侍御曾還丹陽別業</font>    </b>    <br />    雲陽別夜憶春耕，花發菱湖問去程。積水悠揚何處夢，亂山稠疊此時情。    <br />    將離有月教弦斷，贈遠無蘭覺意輕。朝右要君持漢典，明年北墅可須營。   </p>   <p>    <font color=\"#FF6600\">     <b>白蘋洲送洛陽李丞使還</b>    </font>    <br />    蘋洲北望楚山重，千里回軺止一封。臨水情來還共載，看花醉去更相從。    <br />    罷官風渚何時別，寄隱雲陽幾處逢。後會那應似疇昔，年年覺老雪山容。   </p>   <p>    <font color=\"#FF6600\">     <b>送履霜上人還金陵西山</b>    </font>    <br />    攜錫西山步綠莎，禪心未了奈情何。湘宮水寺清秋夜，月落風悲松柏多。   </p>   <p>    <b>     <font color=\"#FF6600\">送辨聰上人還廣陵</font>    </b>    <br />    莫學休公學遠公，了心須與我心同。隋家古柳數株在，看取人間萬事空。   </p>   <p>    <b>     <font color=\"#FF6600\">送清勵上人遊福建</font>    </b>    <br />    禪子自矜禪性成，將來擬照建溪清。南看閩樹花不落，更取何緣了妄情。   </p>   <p>    <font color=\"#FF6600\">     <b>送顧道士遊洞庭山</b>    </font>    <br />    見說洞庭無上路，春遊亂踏五靈芝。含桃風起花狼藉，正是仙翁棋散時。   </p>   <p>送邢台州濟（一作送獨孤使君赴岳州）    <br />    海上仙山屬使君，石橋琪樹古來聞。他時畫出白團扇，乞取天台一片雲。   </p>   <p>    <font color=\"#FF6600\">     <b>送柳察諫議叔</b>    </font>    <br />    東城南陌強經過，怨別無心亦放歌。明日院公應問我，閒雲長在石門多。   </p>   <p>    <font color=\"#FF6600\">     <b>送柳淡扶侍赴洪州（此子素少宦情共予有西山之好）</b>    </font>    <br />    中林許師友，忽阻夙心期。自顧青緺好，來將黃鶴辭。    <br />    少年輕遠涉，世道得無欺。煙雨孤舟上，晨昏千里時。    <br />    離魂渺天末，相望在江湄。無限江南柳，春風捲亂絲。   </p>   <p>    <b>     <font color=\"#FF6600\">同李司直題武丘寺兼留諸公與陸羽之無錫</font>    </b>    <br />    陵寢成香阜，禪枝出白楊。劍池留故事，月樹即他方。    <br />    應世緣須別，棲心趣不忘。還將陸居士，晨發泛歸航。   </p>   <p>    <font color=\"#FF6600\">     <b>夏日題鄭谷江上納涼館</b>    </font>    <br />    迢遙山意外，清風又對君。若為於此地，翻作路岐分。    <br />    別館琴徒語，前洲鶴自群。明朝天畔遠，何處逐閒雲。   </p>   <p>    <font color=\"#FF6600\">     <b>太湖館送殷秀才赴舉</b>    </font>    <br />    春風洞庭路，搖蕩暮天多。衰疾見芳草，別離傷遠波。    <br />    詩名推首薦，賦甲擬前科。數日聞天府，山衣制芰荷。   </p>   <p>    <font color=\"#FF6600\">     <b>送重鈞上人遊天台</b>    </font>    <br />    漸看華頂出，幽賞意隨生。十里行松色，千重過水聲。    <br />    海容雲正盡，山色雨初晴。事事將心證，知君道可成。   </p>   <p>    <font color=\"#FF6600\">     <b>早春送顏主簿遊越東，兼謁元中丞</b>    </font>    <br />    輕舸趣不已，東風吹綠蘋。欲看梅市雪，知賞柳家春。    <br />    別意傾吳醑，芳聲動越人。山陰三月會，內史得嘉賓。   </p>   <p>    <font color=\"#FF6600\">     <b>同顏使君清明日遊，因送蕭主簿</b>    </font>    <br />    誰知賞嘉節，別意忽相和。暮色汀洲遍，春情楊柳多。    <br />    高城戀旌旆，極浦宿風波。惆悵支山月，今宵不再過。   </p>   <p>    <b>     <font color=\"#FF6600\">送道琚上人還金陵</font>    </b>    <br />    一與鍾山別，山中得信稀。經年求法後，及夏問安歸。    <br />    野實充甘膳，池花當綵衣。慈親莫返拜，外禮欲無為。   </p>   <p>    <b>     <font color=\"#FF6600\">送裴邕之上京</font>    </b>    <br />    辭山偶世清，挾策忽西行。帆過隨江疾，衣沾楚雪輕。    <br />    尚文須獻賦，重道莫論兵。東觀今多事，應高白馬生。   </p>   <p>    <b>     <font color=\"#FF6600\">送珍上人還天竺，兼寄廣通上人、秦山人</font>    </b>    <br />    江寺名天竺，多居躡遠蹤。春帆依柳浦，輕履上蓮峰。    <br />    禪子兼三隱，空書共一封。因君達山信，應向白雲逢。   </p>   <p>    <b>     <font color=\"#FF6600\">送張孝廉赴舉</font>    </b>    <br />    名在諸生右，家經見素風。春田休學稼，秋賦出儒宮。    <br />    別路殘雲濕，離情晚桂叢。明年石渠署，應繼叔孫通。   </p>   <p>    <b>     <font color=\"#FF6600\">送劉司法之越</font>    </b>    <br />    蕭蕭鳴夜角，驅馬背城濠。雨後寒流急，秋來朔吹高。    <br />    三山期望海，八月欲觀濤。幾日西陵路，應逢謝法曹。   </p>   <p>    <font color=\"#FF6600\">     <b>送簡棲上人之建州覲使君舅</b>    </font>    <br />    亂峰江上色，羨爾及秋行。釋氏推真子，郗家許貴甥。    <br />    <a target=\"_blank\" href=\"http://140.111.1.40/yitic/frc/frc06045.htm\">●</a>花新雨淨，帆葉好風輕。千里依元舅，回潮亦有情。   </p>   <p>    <b>     <font color=\"#FF6600\">秋日送擇高上人往江西謁曹王</font>    </b>    <br />    超然獨遊趣，無限別山情。予病不同賞，雲閒應共行。    <br />    齋容秋水照，香    <a target=\"_blank\" href=\"http://140.111.1.40/yitic/frc/frc06045.htm\">●</a>早風輕。曾被陳王識，遙知江上迎。   </p>   <p>    <b>     <font color=\"#FF6600\">送如獻上人遊長安</font>    </b>    <br />    關中四子教猶存，見說新經待爾翻。為法應過七祖寺，忘名不到五侯門。    <br />    閒尋鄠杜看修竹，獨上風涼望古原。高逸詩情無別怨，春遊從遣落花繁。   </p>   <p>    <b>     <font color=\"#FF6600\">日曜上人還潤州</font>    </b>    <br />    送君何處最堪思，孤月停空欲別時。露茗猶芳邀重會，寒花落盡不成期。    <br />    鶴令先去看山近，雲礙初飛到寺遲。莫倚禪功放心定，蕭家陵樹誤人悲。   </p>   <p>    <b>     <font color=\"#FF6600\">寺院聽胡笳送李殷</font>    </b>    <br />    一奏胡笳客未停，野僧還欲廢禪聽。難將此意臨江別，無限春風葭菼青。   </p>   <p>    <font color=\"#FF6600\">     <b>送僧繹</b>    </font>    <br />    斜日搖揚在柳絲，孤亭寂寂水逶迤。誰堪別後行人盡，唯有春風起路岐。   </p>   <p>    <b>     <font color=\"#FF6600\">答裴評事澄荻花間送梁肅拾遺</font>    </b>    <br />    波上荻花非雪花，風吹撩亂滿袈裟。如今歲晏無芳草，獨對離樽作物華。   </p>   <p>    <b>     <font color=\"#FF6600\">送勝雲小師</font>    </b>    <br />    昨日雪山記爾名，吾今坐石已三生。少年道性易流動，莫遣秋風入別情。   </p>   <p>    <b>     <font color=\"#FF6600\">誚士和別</font>    </b>    <br />    今日同，明日隔，何事悠悠久為客。君憐溪上去來雲，我羨磷磷水中石。   </p>   <p>    <font color=\"#FF6600\">     <b>送吳馮遊京</b>    </font>    <br />    北期何意促，蕙草夜來繁。清月思淮水，春風望國門。    <br />    此時休旋逸，萬里忽飛翻。若憶山陰會，孤琴為我援。   </p>   <p>    <b>     <font color=\"#FF6600\">送僧遊宣州</font>    </b>    <br />    楚山千里一僧行，念爾初緣道未成。莫向舒姑泉口泊，此中嗚咽為傷情。   </p>   <p>    <font color=\"#FF6600\">     <b>宿支硎寺上房</b>    </font>    <br />    上方精舍遠，共宿白雲端。寂寞千峰夜，蕭條萬木寒。    <br />    山光霜下見，松色月中看。卻與西林別，歸心即欲闌。   </p>   <p>    <b>     <font color=\"#FF6600\">答胡處士</font>    </b>    <br />    西山禪隱比來聞，長道唯應我與君。書上無名心忘卻，人間聚散似浮雲。   </p>   <p>    <b>     <font color=\"#FF6600\">答張烏程</font>    </b>    <br />    莫道謫官無主人，秣陵才令日相親。前溪更有忘憂處，荷葉田田間白蘋。   </p>   <p>    <b>     <font color=\"#FF6600\">酬張明府</font>    </b>    <br />    愛君詩思動禪心，使我休吟待鶴吟。更說郡中黃霸在，朝朝無事許招尋。   </p>   <p>    <b>     <font color=\"#FF6600\">勞山居寄呈吳處士</font>    </b>    <br />    官居鼎鼐古今無，名世才臣獨一餘。賢閣御題龍墨燦，詔歸補袞在須臾。   </p>   <p>    <font color=\"#FF6600\">     <b>從軍行五首</b>    </font>    <br />    候騎出紛紛，元戎霍冠軍。漢鞞秋聒地，羌火晝燒雲。    <br />    萬里戈城合，三邊羽檄分。烏孫驅未盡，肯顧遼陽勳。    <br />    韓旆拂丹霄，漢軍新破遼。紅塵驅鹵簿，白羽擁嫖姚。    <br />    戰苦軍猶樂，功高將不驕。至今丁零塞，朔吹空蕭蕭。    <br />    百萬逐呼韓，頻年不解鞍。兵屯絕漠暗，馬飲濁河干。    <br />    破虜功未錄，勞師力已殫。須防肘腋下，飛禍出無端。    <br />    飛將下天來，奇謀閫外裁。水心龍劍動，地肺雁山開。    <br />    望氣燕師銳，當鋒虜陣摧。從今射鵰騎，不敢過雲堆。    <br />    黃紙君王詔，青泥校尉書。誓師張虎落，選將擐犀渠。    <br />    霧暗津蒲失，天寒塞柳疏。橫行十萬騎，欲掃虜塵餘。   </p>   <p>    <b>     <font color=\"#FF6600\">隴頭水二首</font>    </b>    <br />    隴頭水欲絕，隴水不堪聞。碎影搖槍壘，寒聲咽幔軍。    <br />    素從鹽海積，綠帶柳城分。日落天邊望，逶迤入塞雲。    <br />    <br />    秦隴逼氐羌，征人去未央。如何幽咽水，並欲斷君腸。    <br />    西注悲窮漠，東分憶故鄉。旅魂聲攪亂，無夢到咸陽。   </p>   <p>    <b>     <font color=\"#FF6600\">塞下曲二首</font>    </b>    <br />    寒塞無因見落梅，胡人吹入笛聲來。勞勞亭上春應度，夜夜城南戰未回。    <br />    <br />    都護今年破武威，胡沙萬里鳥空飛。旄竿瀚海掃雲出，氈騎天山蹋雪歸。   </p>   <p>    <font color=\"#FF6600\">     <b>覽史</b>    </font>    <br />    黃綺皆皓髮，秦時隱商山。嘉謀匡帝道，高步遊天關。    <br />    不愛珪組紲，卻思林壑還。放歌長松下，日與孤雲閒。   </p>   <p>    <font color=\"#FF6600\">     <b>詠史</b>    </font>    <br />    獨負高世資，冥冥寄浮俗。卞子去不歸，何人辯荊玉。    <br />    鬻舂意不淺，污跡身豈辱。鸞鎩樂迍邅，虯蟠甘窘束。    <br />    五噫譎且正，可以見心曲。   </p>   <p>    <b>     <font color=\"#FF6600\">詠史</font>    </b>    <br />    田氏門下客，馮公眾中賤。一朝市義還，百代名獨擅。    <br />    始知下客不可輕，能使主人功業成。借問高車與珠履，何如卑賤一書生。   </p>   <p>    <b>     <font color=\"#FF6600\">讀張曲江集</font>    </b>    <br />    相公乃天蓋，人文佐生成。立程正頹靡，繹思何縱橫。    <br />    春杼弄緗綺，陽林敷玉英。飄然飛動姿，邈矣高簡情。    <br />    後輩驚失步，前修敢爭衡。始欣耳目遠，再使機慮清。    <br />    體正力已全，理精識何妙。昔年歌陽春，徒推郢中調。    <br />    今朝聽鸞鳳，豈獨羨門嘯。帝命鎮雄州，待濟寄上流。    <br />    才兼荊衡秀，氣助瀟湘秋。逸蕩子山匹，經奇文暢儔。    <br />    沈吟未終卷，變態紛難數。曜耳代明璫，襲衣同芳杜。    <br />    愔愔聞玉磬，寤寐在靈府。   </p>   <p>    <font color=\"#FF6600\">     <b>奉酬陸使君見過，各賦院中一物，得江蘺</b>    </font>    <br />    江蘺生古砌，花每落禪床。嘉客未採掇，空門自馨香。    <br />    名因詩目見，色對道心忘。不遇陸內史，誰知殊眾芳。   </p>   <p>    <font color=\"#FF6600\">     <b>賦得謝墅送王長史（其墅即晝七代祖吳興守舊居）</b>    </font>    <br />    世業西山墅，移家長我身。蕭疏遺樹老，寂寞廢田春。    <br />    車巷傷前轍，籬溝憶舊鄰。何堪再過日，更送北歸人。   </p>   <p>    <b>     <font color=\"#FF6600\">夏日同崔使君論登城樓賦得遠山</font>    </b>    <br />    遠山湖上小，青翠望依稀。才向窗中列，還從林表微。    <br />    色濃春草在，峰起夏雲歸。不是蓬萊島，如何人去稀。   </p>   <p>    <b>     <font color=\"#FF6600\">詠數探得七</font>    </b>    <br />    鄒子譚天歲，黃童對日年。求真初作傳，煉魄已成仙。    <br />    鶴駕迎緱嶺，星橋下蜀川。逢君竹林客，相對弄清弦。   </p>   <p>    <b>     <font color=\"#FF6600\">奉同顏使君真卿送李侍御萼，賦得荻塘路</font>    </b>    <br />    落日車遙遙，客心在歸路。細草暗回塘，春泉縈古渡。    <br />    遺蹤歎蕪沒，遠道悲去住。寂寞荻花空，行人別無數。   </p>   <p>    <font color=\"#FF6600\">     <b>賦顏氏古今一事，得《晉仙傳》，送顏逸</b>    </font>    <br />    曾看顏氏傳，多記晉時仙。卻憶桐君老，俱還桂父年。    <br />    青春留鬢髮，白日向雲煙。遠別繼遺簡，囊中有幾篇。   </p>   <p>    <font color=\"#FF6600\">     <b>賦得石樑泉送崔逵</b>    </font>    <br />    架石通霞壁，懸崖散碧沙。天晴虹影渡，風細練文斜。    <br />    舉陟幽期阻，沿洄客意賒。河梁非此路，別恨亦無涯。   </p>   <p>    <b>     <font color=\"#FF6600\">賦得夜雨滴空階，送陸羽歸龍山（同字）</font>    </b>    <br />    閒階夜雨滴，偏入別情中。斷續清猿應，淋漓候館空。    <br />    氣令煩慮散，時與早秋同。歸客龍山道，東來雜好風。   </p>   <p>    <b>     <font color=\"#FF6600\">賦得燈心送李侍御萼（光字）</font>    </b>    <br />    燈心生眾草，因有始知芳。彩妓窗偏麗，金桃動更香。    <br />    花驚春未盡，焰喜夜初長。別後空離室，何人借末光。   </p>   <p>    <font color=\"#FF6600\">     <b>賦得竹如意送詳師赴講（青字）</b>    </font>    <br />    縹竹湘南美，吾師尚毀形。仍留負霜節，不變在林青。    <br />    每入楊枝手，因談貝葉經。誰期沃州講，持此別東亭。   </p>   <p>    <font color=\"#FF6600\">     <b>聽素法師講《法華經》</b>    </font>    <br />    法子出西秦，名齊漆道人。才敷藥草義，便見雪山春。    <br />    護講龍來遠，聞經鶴下頻。應機如一雨，誰不滌心塵。   </p>   <p>    <b>     <font color=\"#FF6600\">詠      <a target=\"_blank\" href=\"http://140.111.1.40/yitic/frc/frc04621.htm\">●</a>上人座右畫松     </font>    </b>    <br />    寫得長松意，千尋數尺中。翠陰疑背日，寒色欲生風。    <br />    真樹孤標在，高人立操同。一枝遙可折，吾欲問生公。   </p>   <p>    <b>     <font color=\"#FF6600\">夏日登觀農樓和崔使君</font>    </b>    <br />    片雨拂簷楹，煩襟四坐清。霏微過麥隴，蕭散傍莎城。    <br />    靜愛和花落，幽聞入竹聲。朝觀趣無限，高詠寄深情。   </p>   <p>    <font color=\"#FF6600\">     <b>妙喜寺逵公院賦得夜磬送呂評事</b>    </font>    <br />    一磬寒山至，凝心轉清越。細和虛籟盡，疏繞懸泉發。    <br />    在夜吟更長，停空韻難絕。幽僧悟深定，歸客忘遠別。    <br />    寂歷無性中，真聲何起滅。   </p>   <p>    <b>     <font color=\"#FF6600\">詠小瀑布</font>    </b>    <br />    瀑布小更奇，潺湲二三尺。細脈穿亂沙，叢聲咽危石。    <br />    初因智者賞，果會幽人跡。不向定中聞，那知我心寂。   </p>   <p>    <b>     <font color=\"#FF6600\">仙女台（得仙字）</font>    </b>    <br />    寂寂舊桑田，誰家女得仙。應無雞犬在，空有子孫傳。    <br />    古木花猶發，荒台路未遷。暮來雲一片，疑是欲歸年。   </p>   <p>    <b>     <font color=\"#FF6600\">靈澈上人何山寺七賢石詩</font>    </b>    <br />    七石配七賢，隱僧山上移。石性殊磊落，君子又高奇。    <br />    跂禪服宜壞，坐客冠可隳。夜倚月樹影，晝傾風竹枝。    <br />    集質患追琢，表頑用磷緇。佚火玉亦害，塊然長在茲。   </p>   <p>    <font color=\"#FF6600\">     <b>潘丞孩子</b>    </font>    <br />    愛子性情奇，初生玉樹枝。人曾天上見，名向月中知。    <br />    我識嬰兒意，何須待佩觿。   </p>   <p>    <b>     <font color=\"#FF6600\">南池雜詠五首。水月</font>    </b>    <br />    夜夜池上觀，禪身坐月邊。虛無色可取，皎潔意難傳。    <br />    若向空心了，長如影正圓。   </p>   <p>    <b>     <font color=\"#FF6600\">南池雜詠五首。溪雲</font>    </b>    <br />    舒卷意何窮，縈流復帶空。有形不累物，無跡去隨風。    <br />    莫怪長相逐，飄然與我同。   </p>   <p>    <b>     <font color=\"#FF6600\">南池雜詠五首。虛舟</font>    </b>    <br />    虛舟動又靜，忽似去逢時。觸物知無迕，為梁幸見遺。    <br />    因風到此岸，非有濟川期。   </p>   <p>    <b>     <font color=\"#FF6600\">南池雜詠五首。寒山</font>    </b>    <br />    侵空撩亂色，獨愛我中峰。無事負輕策，閒行躡幽蹤。    <br />    眾山搖落盡，寒翠更重重。   </p>   <p>    <font color=\"#FF6600\">     <b>南池雜詠五首。寒竹</b>    </font>    <br />    裊裊孤生竹，獨立山中雪。蒼翠搖動風，嬋娟帶寒月。    <br />    狂花不相似，還共凌冬發。   </p>   <p>    <b>     <font color=\"#FF6600\">望遠村</font>    </b>    <br />    林杪不可分，水步遙難辨。一片山翠邊，依稀見村遠。   </p>   <p>    <b>     <font color=\"#FF6600\">惜暮景</font>    </b>    <br />    疏陰花不動，片景松梢度。夏日舊來長，佳遊何易暮。   </p>   <p>    <b>     <font color=\"#FF6600\">效古（天寶十四年）</font>    </b>    <br />    日出天地正，煌煌辟晨曦。六龍驅群動，古今無盡時。    <br />    夸父亦何愚，競走先自疲。飲乾咸池水，折盡扶桑枝。    <br />    渴死化爝火，嗟嗟徒爾為。空留鄧林在，折盡令人嗤。   </p>   <p>    <font color=\"#FF6600\">     <b>古別離（代人答閻士和）</b>    </font>    <br />    太湖三山口，吳王在時道。寂寞千載心，無人見春草。    <br />    誰識緘怨者，持此傷懷抱。孤舟畏狂風，一點宿煙島。    <br />    望所思兮若何，月蕩漾兮空波。雲離離兮北斷，    <br />    鴻眇眇兮南多。身去兮天畔，心折兮湖岸。    <br />    春風胡為兮塞路，使我歸夢兮撩亂。   </p>   <p>    <font color=\"#FF6600\">     <b>擬長安春詞</b>    </font>    <br />    春信在河源，春風蕩妾魂。春歌雜鶗鷢，春夢繞轘轅。    <br />    春絮愁偏滿，春絲悶更繁。春期不可定，春曲懶新翻。   </p>   <p>    <b>     <font color=\"#FF6600\">效古</font>    </b>    <br />    思君轉戰度交河，強弄胡琴不成曲。日落應愁隴底難，    <br />    春來定夢江南數。萬丈游絲是妾心，惹蝶縈花亂相續。   </p>   <p>    <b>     <font color=\"#FF6600\">昭君怨</font>    </b>    <br />    自倚嬋娟望主恩，誰知美惡忽相翻。黃金不買漢宮貌，青塚空埋胡地魂。   </p>   <p>    <b>     <font color=\"#FF6600\">銅雀妓</font>    </b>    <br />    強開尊酒向陵看，憶得君王舊日歡。不覺餘歌悲自斷，非關艷曲轉聲難。   </p>   <p>    <font color=\"#FF6600\">     <b>長門怨</b>    </font>    <br />    春風日日閉長門，搖蕩春心似夢魂。誰遣花開只笑妾，不如桃李正無言。   </p>   <p>    <font color=\"#FF6600\">     <b>哭吳縣房聳明府</b>    </font>    <br />    仁人邁厚德，可謂名實全。撫跡若疏曠，會心極精研。    <br />    履危節詎屈，著論識不偏。恨以榮級淺，嘉猷未及宣。    <br />    伊人期遠大，志業難比肩。昭世既合併，吾君藉陶甄。    <br />    奈何明明理，與善徒空詮。征教或稽聖，窮源反問天。    <br />    一官自吳邑，六翮委江壖。始是牽絲日，翻成撤瑟年。    <br />    金膏果不就，玉珮長此捐。倚伏信冥昧，夭修驚後先。    <br />    安知忘情子，愛網素已褰。為有深仁感，遂令真性遷。    <br />    心悲空林下，淚灑秋景前。夫子寡兄弟，撫孤傷藐然。    <br />    傾雲為慘結，弔鶴共聯翩。割念命歸駕，訣詞向空筵。    <br />    樹桃陰始合，愛客位常懸。幡然遠行時，崇望歸朝旋。    <br />    悟茲歡宴隔，哀被歲月延。書帶變芳草，履痕移綠錢。    <br />    冥期儻可逢，生盡會無緣。幸願示因業，代君運精專。    <br />    相思轉寂寞，獨往西林泉。欲見故人心，時閱所贈篇。    <br />    素高陶靖節，今重楚先賢。芳躅將遺愛，可為終古傳。   </p>   <p>    <b>     <font color=\"#FF6600\">哭覺上人（時絆剡中）</font>    </b>    <br />    憶君南適越，不作買山期。昨得耶溪信，翻為逝水悲。    <br />    神交如可見，生盡杳難思。白日東林下，空懷步影時。   </p>   <p>    <font color=\"#FF6600\">     <b>題餘不溪廢寺</b>    </font>    <br />    武原離亂後，真界積塵埃。殘月生秋水，悲風起故台。    <br />    居人今已盡，棲鴿暝還來。不到無生理，應堪賦七哀。   </p>   <p>    <font color=\"#FF6600\">     <b>同李洗馬入餘不溪經辛將軍故城</b>    </font>    <br />    慘慘寒城望，將軍下世時。高墉暮草遍，大樹野風悲。    <br />    壁壘今惟在，勳庸近可思。蒼然古溪上，川逝共淒其。   </p>   <p>    <b>     <font color=\"#FF6600\">憶天台</font>    </b>    <br />    箬溪朝雨散，雲色似天台。應是東風便，吹從海上來。    <br />    靈山遊汗漫，仙石過莓苔。誤到人間世，經年不早回。   </p>   <p>    <b>     <font color=\"#FF6600\">萬回寺</font>    </b>    <br />    萬里稱逆化，愚蠢性亦全。紫紱拖身上，妖姬安膝前。    <br />    見他拘坐寂，故我是眠禪。吾知至人心，杳若青冥天。   </p>   <p>    <b>     <font color=\"#FF6600\">禪詩</font>    </b>    <br />    萬法出無門，紛紛使智昏。徒稱誰氏子，獨立天地元。    <br />    實際且何有，物先安可存。須知不動念，照出萬重源。   </p>   <p>    <font color=\"#FF6600\">     <b>哀教</b>    </font>    <br />    本師不得已，強為我著書。知盡百慮遣，名存萬象拘。    <br />    如何工言子，終日論虛無。伊人獨冥冥，時人以為愚。   </p>   <p>    <font color=\"#FF6600\">     <b>聞鐘</b>    </font>    <br />    古寺寒山上，遠鐘揚好風。聲餘月樹動，響盡霜天空。    <br />    永夜一禪子，泠然心境中。   </p>   <p>    <b>     <font color=\"#FF6600\">溪上月</font>    </b>    <br />    秋水月娟娟，初生色界天。蟾光散浦漵，素影動淪漣。    <br />    何事無心見，虧盈向夜禪。   </p>   <p>    <b>     <font color=\"#FF6600\">山雪</font>    </b>    <br />    夕陽在西峰，疊翠縈殘雪。狂風捲絮回，驚猿攀玉折。    <br />    何意山中人，誤報山花發。   </p>   <p>    <font color=\"#FF6600\">     <b>江上風</b>    </font>    <br />    江風西復東，飄暴忽何窮。初生虛無際，稍起蕩漾中。    <br />    應吹夏口檣竿折，定蹙湓城浪花咽。今朝莫怪沙岸明，昨夜聲狂捲成雪。   </p>   <p>    <font color=\"#FF6600\">     <b>山雨</b>    </font>    <br />    一片雨，山半晴。長風吹落西山上，滿樹蕭蕭心耳清。    <br />    雲鶴驚亂下，水香凝不然。風回雨定芭蕉濕，一滴時時入晝禪。   </p>   <p>    <font color=\"#FF6600\">     <b>問遙山禪老</b>    </font>    <br />    天與松子壽，獨飲日月精。復令顏子賢，胡為夭其生。    <br />    吾將尋河源，上天問天何不平？吾將詰仙老，大道無私誰強名？    <br />    仙老難逢天不近，世人何人解應盡。明朝欲向翅頭山，問取禪公此義還。   </p>   <p>    <b>     <font color=\"#FF6600\">禪思</font>    </b>    <br />    真我性無主，誰為塵識昏。奈何求其本，若拔大木根。    <br />    妄以一念動，勢如千波翻。傷哉子桑扈，蟲臂徒虛言。    <br />    神威興外論，宗邪生異源。空何妨色在，妙豈廢身存。    <br />    寂滅本非寂，喧嘩曾未喧。嗟嗟世上禪，不共智者論。   </p>   <p>    <b>     <font color=\"#FF6600\">支公詩</font>    </b>    <br />    支公養馬復養鶴，率性無機多脫略。天生支公與凡異，凡情不到支公地。    <br />    得道由來天上仙，為僧卻下人間寺，道家諸子論自然，此公唯許逍遙篇。    <br />    山陰詩友喧四座，佳句縱橫不廢禪。   </p>   <p>    <font color=\"#FF6600\">     <b>述夢</b>    </font>    <br />    夢中歸見西陵雪，渺渺茫茫行路絕。覺來還在剡東峰，鄉心繚繞愁夜鐘。    <br />    寺北禪岡猶記得，夢歸長見山重重。   </p>   <p>    <b>     <font color=\"#FF6600\">赤松（一作赤松澗）</font>    </b>    <br />    緣岸蒙籠出見天，晴沙瀝瀝水濺濺。何處羽人長洗藥，殘花無數逐流泉。   </p>   <p>    <font color=\"#FF6600\">     <b>戲題松樹</b>    </font>    <br />    為愛松聲聽不足，每逢松樹遂忘還。翛然此外更何事，笑向閒雲似我閒。   </p>   <p>    <font color=\"#FF6600\">     <b>戲題二首</b>    </font>    <br />    看飲逢歌日屢曛，我身何似繫浮雲。時人不解野僧意，歸去溪頭作鳥群。    <br />    喧喧共在是非間，終日誰知我自閒。偶客狂歌何所為，欲於人事強相關。   </p>   <p>    <b>     <font color=\"#FF6600\">雜寓興</font>    </b>    <br />    嗟嗟號呶子，世稱謫仙儔。媚俗被鮫綃，欺天薦昫修。    <br />    奔景謂可致，馳齡言易流。燕昭昧往事，嬴政亡前籌。    <br />    三山果不見，九仙忽悠悠。君看牛山樂，君見麋浦游。    <br />    昨日千金子，聯綿成古丘。吾將攬明月，照爾生死流。    <br />    至樂享爰居，慚貽達者尤。冥冥光塵內，機喪成海漚。   </p>   <p>    <font color=\"#FF3333\">     <b>      <font color=\"#FF6600\">雜興六首</font>     </b>    </font>    <br />    吾觀談天客，工言喪其精。萬物資廣庇，此中何有情。    <br />    若為昧顏跖，修短怨太清。高論讓鄒子，放詞征屈生。    <br />    請從象外推，至論尤明明。    <br />    <br />    短齡役長世，擾擾悟不早。嬪女身後空，歡娛夢中好。    <br />    從教西陵樹，千載傷懷抱。鶴駕何冥冥，鰲洲去浩浩。    <br />    柔顏感三花，凋髮悲蔓草。月中伐桂人是誰，翻使年年不衰老。    <br />    <br />    誰高齊公子，泣聽雍門琴。死且何足傷，殊非達人心。    <br />    <br />    獨高庭中鶴，意遠貴氛埃。有時青冥遊，顧我還下來。    <br />    <br />    白雲琅玕色，一片生虛無。此物若無心，若何捲還舒。    <br />    <br />    疏散遂吾性，棲山更無機。寥寥高松下，獨有閒雲歸。    <br />    精意不可道，冥然還掩扉。   </p>   <p>    <b>     <font color=\"#FF6600\">偶然五首</font>    </b>    <br />    樂禪心似蕩，吾道不相妨。獨悟歌還笑，誰言老更狂。    <br />    <br />    偶然寂無喧，吾了心性源。可嫌蟲食木，不笑鳥能言。    <br />    <br />    隱心不隱跡，卻欲住人寰。欠樹移春樹，無山看畫山。    <br />    居喧我未錯，真意在其間。    <br />    <br />    虜語嫌不學，胡音從不翻。說禪顛倒是，樂殺金王孫。    <br />    <br />    真隱須無矯，忘名要似愚。只將兩條事，空卻漢潛夫。   </p>   <p>    <b>     <font color=\"#FF6600\">問天</font>    </b>    <br />    天公何時有，談者皆不經。誰道賢人死，今為傅說星。   </p>   <p>    <font color=\"#FF6600\">     <b>寓言</b>    </font>    <br />    吾道本無我，未曾嫌世人。如今到城市，彌覺此心真。   </p>   <p>    <font color=\"#FF6600\">     <b>前溪作</b>    </font>    <br />    春歌已寂寂，古水自涓涓。徒誤時人輩，傷心作逝川。   </p>   <p>    <b>     <font color=\"#FF6600\">戲作</font>    </b>    <br />    乞我百萬金，封我異姓王。不如獨悟時，大笑放清狂。   </p>   <p>    <b>     <font color=\"#FF6600\">浮雲三章</font>    </b>    <br />    浮雲浮雲，集於扶桑。扶桑茫茫，日暮之光。    <br />    匪日之暮，浮雲之污。嗟我懷人，猶心如蠹。    <br />    浮雲浮雲，集於咸池。咸池微微，日昃之時。    <br />    匪日之昃，浮雲之惑。嗟我懷人，憂心如織。    <br />    浮雲浮雲，集於高舂。高舂濛濛，日夕之容。    <br />    匪日之夕，浮雲之積。嗟我懷人，憂心如惄。   </p>   <p>    <b>     <font color=\"#FF6600\">寓言</font>    </b>    <br />    人生百年我過半，天生才定不可換。東海釣鰲鰲不食，南山坐石石欲爛。   </p>   <p>    <font color=\"#FF6600\">     <b>若邪春興</b>    </font>    <br />    春生若邪水，雨後漫流通。芳草行無盡，清源去不窮。    <br />    野煙迷極浦，斜日起微風。數處乘流望，依稀似剡中。   </p>   <p>    <font color=\"#FF6600\">     <b>晨登樂遊原，望終南積雪</b>    </font>    <br />    凌晨擁弊裘，逕上古原頭。雪霽山疑近，天高思若浮。    <br />    瓊峰埋積翠，玉嶂掩飛流。曜彩含朝日，搖光奪寸眸。    <br />    寒空標瑞色，爽氣襲皇州。清眺何人得，終當獨再遊。   </p>   <p>    <b>     <font color=\"#FF6600\">送商季皋</font>    </b>    <br />    比來知爾有詩名，莫恨東歸學未成。新豐有酒為我飲，消取故園傷別情。   </p>   <p>    <font color=\"#FF6600\">     <b>弔靈均詞</b>    </font>    <br />    昧天道兮有無，聽汨渚兮躊躇。期靈均兮若存，問神理兮何如。    <br />    願君精兮為月，出孤影兮示予。天獨何兮有君，君在萬兮不群。    <br />    既冰心兮皎潔，上問天兮胡不聞。    <br />    天不聞，神莫睹，若雲冥冥兮雷霆怒，蕭條杳眇兮餘草莽。    <br />    古山春兮為誰，今猿哀兮何思。風激烈兮楚竹死，國殤人悲兮雨颸颸。    <br />    雨颸颸兮望君時，光茫蕩漾兮化為水，萬古忠貞兮徒爾為。   </p>   <p>    <font color=\"#FF6600\">     <b>步虛詞</b>    </font>    <br />    予因覽真訣，遂感西城君。玉笙下青冥，人間未曾聞。    <br />    日華煉精魄，皎皎無垢氛。謂我有仙骨，且令餌氤氳。    <br />    俯仰愧靈顏，願隨鸞鵠群。俄然動風馭，縹渺歸青雲。   </p>   <p>    <b>     <font color=\"#FF6600\">奉應顏尚書真卿觀玄真子置酒張樂舞破陣畫洞庭三山歌</font>    </b>    <br />    道流跡異人共驚，寄向畫中觀道情。如何萬象自心出，而心澹然無所營。    <br />    手援毫，足蹈節，披縑灑墨稱麗絕。石文亂點急管催，雲態徐揮慢歌發。    <br />    樂縱酒酣狂更好，攢峰若雨縱橫掃。尺波澶漫意無涯，片嶺崚嶒勢將倒。    <br />    盻睞方知造境難，像忘神遇非筆端。昨日幽奇湖上見，今朝舒卷手中看。    <br />    興餘輕拂遠天色，曾向峰東海邊識。秋空暮景颯颯容，翻疑是真畫不得。    <br />    顏公素高山水意，常恨三山不可至。賞君狂畫忘遠遊，不出軒墀坐蒼翠。   </p>   <p>    <b>     <font color=\"#FF6600\">答韋山人隱起龍文藥瓢歌</font>    </b>    <br />    野人藥瓢天下絕，全如渾金割如月。彪炳文章智使然，生成在我不在天。    <br />    若言有物不由物，何意中虛道性全。韋生能詩兼好異，獲此靈瓢遠相遺。    <br />    仙侯玉帖人漫傳，若士青囊世何秘。一捧一開如見君，藥盛五色香氛氳。    <br />    背上驪龍蟠不睡，張鱗擺頷生風雲。世人強知金丹道，默仙不成穢仙老。    <br />    年少紛如陌上塵，不見吾瓢盡枯槁。聊將繫肘步何輕，便有三山孤鶴情。    <br />    東方小兒乏此物，遂令仙籍獨無名。   </p>   <p>    <font color=\"#FF6600\">     <b>桃花石枕歌贈康從事</b>    </font>    <br />    卞山幽石產奇璞，荊人至死採不著。何人琢枕持贈君，片片桃花開未落。    <br />    劍工見兮可為劍，玉工辨兮知非石。至寶由來覽者稀，今君獨鑒應欲惜。    <br />    何辭售與章天真，幸得提攜近玉人。可中棄置君不顧，天生秀色徒璘玢。    <br />    四座喧喧爭目悅，巧過造化稱一絕。莫言昨日因錯磨，看取從來無點缺。    <br />    六月江南暑未闌，一尺花冰試枕看。高窗正午風颯變，室中不減春天寒。    <br />    主人所重重枕德，文章外飾徒相惑。更有堅貞不易心，與君天下為士則。   </p>   <p>    <b>     <font color=\"#FF6600\">張伯英草書歌</font>    </b>    <br />    伯英死後生伯高，朝看手把山中毫。先賢草律我草狂，風雲陣發愁鍾王。    <br />    須臾變態皆自我，象形類物無不可。閬風遊雲千萬朵，驚龍蹴踏飛欲墮。    <br />    更睹鄧林花落朝，狂風亂攪何飄飄。有時凝然筆空握，情在寥天獨飛鶴。    <br />    有時取勢氣更高，憶得春江千里濤。張生奇絕難再遇，草罷臨風展輕素。    <br />    陰慘陽舒如有道，鬼狀魑容若可懼。黃公酒壚興偏入，阮籍不嗔嵇亦顧。    <br />    長安酒榜醉後書，此日騁君千里步。   </p>   <p>    <b>     <font color=\"#FF6600\">寒棲子歌（曾居廬山，欲有事羅浮之行）</font>    </b>    <br />    君在廬山知不群，有疑是鶴又是雲。生死塵埃污不得，眼前榮利徒紛紛。    <br />    今日惠然來訪我，酒榼書囊肩背荷。拂除衣上餌煙霞，昨夜胥門宿蔡家。    <br />    天然不飲亦不食，拋名換姓覓不得。且向人間作酒仙，不肯將身生羽翼。    <br />    停形為餌天地根，世人皆死我獨存。洗慮因吞清明籙，世人皆貪我常足。    <br />    棲子妙今道已成，手把玄樞心運冥。能令鬼哭神效靈，身如飄風不可絆。    <br />    朝遊崆峒夕汗漫，向來坐客猶未散。忽憶羅浮欲去時，遙指孤雲作路岐。    <br />    海上仙遊不可見，人間日落空桑枝。   </p>   <p>    <font color=\"#FF6600\">     <b>翔隼歌送王端公</b>    </font>    <br />    古人賞神駿，何如秋隼擊。獨立高標望霜翮，應看天宇如咫尺。    <br />    低回拂地凌風翔，鵬雛敢下雁斷行。晴空四顧忽不見，有時獨出青霞傍。    <br />    窮陰萬里落寒日，氣殺草枯增奮逸。雲塞斜飛攪葉迷，雪天直上穿花疾。    <br />    見君高情有所屬，贈別因歌翔隼曲。離亭慘慘客散時，歌盡路長意不足。   </p>   <p>    <b>     <font color=\"#FF6600\">白雲歌寄陸中丞使君長源</font>    </b>    <br />    一見西山雲，使人情意遠。憑高發詠何超遙，道妙如君有舒卷。    <br />    縈空疊景多麗容，眾峰峰上自為峰。潔白不由陰雨積，高明肯共雜煙重。    <br />    萬物有形皆有著，白雲有形無繫縛。黃金被爍玉亦瑕，一片飄然污不著。    <br />    或逢天上或人間，人自營營雲自閒。忽爾飛來暫為侶，忽然飛去莫能攀。    <br />    逸民對雲效高致，禪子逢雲增道意。白雲遇物無偏頗，自是人心見同異。    <br />    閶闔天門宜曙看，為纓作蓋擁千官。從龍合遝臨清暑，就日逶迤繞露寒。    <br />    誰憐西山雲，亭亭處幽絕。坐石長看非我羈，手中欲攬待君說。    <br />    貞白先生那得知，只向空山自怡悅。   </p>   <p>    <b>     <font color=\"#FF6600\">裴端公使君清席，賦得青桂歌送徐長史</font>    </b>    <br />    昔年攀桂為留人，今朝攀桂送歸客。秋風桃李搖落盡，為君青青伴松柏。    <br />    謝公南樓送客還，高歌桂樹凌寒山。應憐獨秀空林上，空賞敷華積雪間。    <br />    昨夜一枝生在月，嬋娟可望不可折。若為天上堪贈行，徒使亭亭照離別。   </p>   <p>    <font color=\"#FF6600\">     <b>周長史昉畫毗沙門天王歌</b>    </font>    <br />    長史畫神獨感神，高步區中無兩人。雅而逸，高且真，形生虛無忽可親。    <br />    降魔大戟縮在手，倚天長劍橫諸紳。慈威示物雖凜凜，在德無秋唯有春。    <br />    吾知真像本非色，此中妙用君心得。苟能下筆合神造，誤點一點亦為道。    <br />    寫出霜縑可舒卷，何人應識此情遠。秋齋清寂無外物，盥手焚香聊自展。    <br />    憶昔胡兵圍未解，感得此神天上下。至今雲旗圖我形，為君一顧煙塵清。   </p>   <p>    <b>     <font color=\"#FF6600\">奉和顏魯公真卿落玄真子舴艋舟歌</font>    </b>    <br />    滄浪子後玄真子，冥冥釣隱江之汜。刳木新成舴艋舟，諸侯落舟自茲始。    <br />    得道身不繫，無機舟亦閒。從水遠逝兮任風還，朝五湖兮夕三山。    <br />    停綸乍入芙蓉浦，擊汰時過明月灣。太公取璜我不取，龍伯釣鰲我不釣。    <br />    竹竿嫋嫋魚簁簁，此中自得還自笑。汗漫一遊何可期，後來誰遇冰雪姿。    <br />    上古初聞出堯世，今朝還見在堯時。   </p>   <p>    <b>     <font color=\"#FF6600\">鄭容全成蛟形木機歌</font>    </b>    <br />    萬物貴天然，天然不可得。渾樸無勞剞劂工，幽姿自可蛟龍質。    <br />    欲騰未去何翩翩，揚袂爭前誰敢拂。可中風雨一朝至，還應不是池中物。    <br />    蒼山萬重採一枝，形如器車生意奇。風號雨噴心不折，眾木千叢君獨知。    <br />    高人心，多越格。有時就月吟春風，持來座右驚神客。    <br />    愛君開合江之濱，白雲黃鶴長相親。南郭子綦我不識，非君獨是是何人。   </p>   <p>    <font color=\"#FF6600\">     <b>奉同顏使君真卿清風樓賦得洞庭歌送吳煉師歸林屋洞</b>    </font>    <br />    名山洞府到金庭，三十六洞稱最靈。不有古仙啟其秘，今日安知靈寶經。    <br />    中山煉師棲白雲，道成仙秩號元君。三千甲子朝玉帝，世上如今名始聞。    <br />    吐納青牙養肌髮，花冠玉舄何高潔。不聞天上來謫仙，自是人間授真訣。    <br />    吳興太守道家流，仙師遠放清風樓。應將內景還飛去，且從分風當此留。    <br />    湖之山兮樓上見，山冥冥兮水悠悠。世人不到君自到，縹緲仙都誰與儔。    <br />    黃鶴孤雲天上物，物外飄然自天匹。一別千年未可期，仙家不數人間日。   </p>   <p>    <b>     <font color=\"#FF6600\">戛銅碗為龍吟歌</font>    </b>    <br />    逸僧戛碗為龍吟，世上未曾聞此音。一從太尉房公賞，遂使秦人傳至今。    <br />    初戛徐徐聲漸顯，樂音不管何人辨。似出龍泉萬丈底，乍怪聲來近而遠。    <br />    未必全由戛者功，真生虛無非碗中。寥亮掩清笛，縈迴凌細風。    <br />    遙聞不斷在煙杪，萬籟無聲天境空。乍向天台宿華頂，秋宵一吟更清迥。    <br />    能令聽者易常性，憂人忘憂躁人靜。今日鏗鍠江上聞，蛟螭奔飛如得群。    <br />    聲過陰嶺恐成雨，響駐晴天將起雲。坐來吟盡空江碧，卻尋向者聽無跡。    <br />    人生萬事將此同，暮賤朝榮動還寂。   </p>   <p>    <b>     <font color=\"#FF6600\">飲茶歌誚崔石使君</font>    </b>    <br />    越人遺我剡溪茗，採得金牙爨金鼎。素瓷雪色縹沫香，何似諸仙瓊蕊漿。    <br />    一飲滌昏寐，情來朗爽滿天地。再飲清我神，忽如飛雨灑輕塵。    <br />    三飲便得道，何須苦心破煩惱。此物清高世莫知，世人飲酒多自欺。    <br />    愁看畢卓甕間夜，笑向陶潛籬下時。崔侯啜之意不已，狂歌一曲驚人耳。    <br />    孰知茶道全爾真，唯有丹丘得如此。   </p>   <p>    <font color=\"#FF6600\">     <b>買藥歌送楊山人</b>    </font>    <br />    華陰少年何所希，欲餌丹砂化骨飛。江南藥少淮南有，暫別胥門上京口。    <br />    京口斜通江水流，斐回應上青山頭。夜驚潮沒鸕鶿堰，朝看日出芙蓉樓。    <br />    搖蕩春風亂帆影，片雲無數是揚州。揚州喧喧賣藥市，浮俗無由識仙子。    <br />    河間奼女直千金，紫陽夫人服不死。吾於此道復何如，昨朝新得蓬萊書。   </p>   <p>    <b>     <font color=\"#FF6600\">薛卿教長行歌（時量移湖州別駕）</font>    </b>    <br />    桂陽仙柳道家說，昔傳蘇君今是薛。聊將握槊偶時人，便被人間稱冠絕。    <br />    黃楊文局龜螭蟠，琢成骰子雙琅玕。初疑月破雲中墮，復怪星移指下攢。    <br />    誰識兵奇勢可保，坐看將軍上一道。有時彩王非所希，笑擊單于出重圍。    <br />    鳧驚隼擊疾若飛，左顧右盻生光輝。家本聯姻漢戚里，身是長安貴公子。    <br />    名高藝絕何翩翩，幾回決勝君王前。扈遊長樂與祈年，人望青雲白日邊。    <br />    謫宦江南歲陰晚，還將此道聊自遣。由來君子行最長，予亦知君寄心遠。   </p>   <p>    <b>     <font color=\"#FF6600\">桃花石枕歌送安吉康丞</font>    </b>    <br />    君吏桃州尚奇跡，桃州採得桃花石。爛疑朝日照已舒，含似春風吹未坼。    <br />    珪璋特達世所珍，吾知此物亦其倫。應羨花開不凋悴，應嘉玉片無緇磷。    <br />    立性堅剛平若砥，君子偏將交道比。何人亦秉堅剛姿，吾見君心得如此。    <br />    君心所好我獨知，別多見少長相思。從來賞玩安左右，萬里提攜君莫辭。   </p>   <p>    <b>     <font color=\"#FF6600\">賦得吳王送女潮歌，送李判官之河中府</font>    </b>    <br />    見說吳王送女時，行宮直到荊溪口。溪上千年送女潮，為感吳王至今有。    <br />    乃知昔人由志誠，流水無情翻有情。平波忽起二三尺，此上疑與神仙宅。    <br />    今人猶望荊之湄，長令望者增所思。吳王已歿女不返，潮水無情那有期。    <br />    溪草何草號帝女，溪竹何竹號湘妃。靈濤旦暮自堪傷，的爍嬋娟又爭發。    <br />    客歸千里自茲始，覽古高歌感行子。不知別後相見期，君意何如此潮水。   </p>   <p>    <font color=\"#FF6600\">     <b>觀李中丞洪二美人唱歌軋箏歌（時量移湖州長史）</b>    </font>    <br />    君家雙美姬，善歌工箏人莫知。軋用蜀竹弦楚絲，清哇宛轉聲相隨。    <br />    夜靜酒闌佳月前，高張水引何淵淵。美人矜名曲不誤，蹙響時時如迸泉。    <br />    趙琴素所嘉，齊謳世稱絕。箏歌一動凡音輟，凝弦且莫停金罍。    <br />    淫聲已闋雅聲來，游魚噞喁鶴徘徊。主人高情始為開，高情放浪出常格。    <br />    偶世有名道無跡，勳業先登上將科。文章已冠諸人籍。    <br />    每笑石崇無道情，輕身重色禍亦成。君有佳人當禪伴，於中不廢學無生。    <br />    愛君天然性寡慾，家貧祿薄常知足。謫官無慍如古人，交道忘言比前躅。    <br />    不意全家萬里來，湖中再見春山綠。吳興公捨幽且閒，何妨寄隱在其間。    <br />    時議名齊謝太傅，更看攜妓似東山。   </p>   <p>    <b>     <font color=\"#FF6600\">陳氏童子草書歌</font>    </b>    <br />    書家孺子有奇名，天然大草令人驚。僧虔老時把筆法，孺子如今皆暗合。    <br />    飆揮電灑眼不及，但覺毫端鳴颯颯。有時作點險且能，太行片石看欲崩。    <br />    偶然長掣濃入燥，少室枯松欹不倒。夏室炎炎少人歡，山軒日色在欄杆。    <br />    桐花飛盡子規思，主人高歌興不至。濁醪不飲嫌昏沈，欲玩草書開我襟。    <br />    龍爪狀奇鼠鬚銳，水箋白皙越人惠。王家小令草最狂，為予灑出驚騰勢。   </p>   <p>    <b>     <font color=\"#FF6600\">飲茶歌送鄭容</font>    </b>    <br />    丹丘羽人輕玉食，採茶飲之生羽翼。名藏仙府世空知，骨化雲宮人不識。    <br />    雲山童子調金鐺，楚人茶經虛得名。霜天半夜芳草折，爛漫緗花啜又生。    <br />    賞君此茶祛我疾，使人胸中蕩憂栗。    <br />    日上香爐情未畢，醉踏虎溪雲，高歌送君出。   </p>   <p>    <font color=\"#FF6600\">     <b>花石長枕歌答章居士贈</b>    </font>    <br />    楚山有石郢人琢，琢成長枕知是玉。全疑冰片坐恐銷，間發花叢驚不足。    <br />    贈予比之金琅玕，瓊花爛熳浮席端。吾師道吾不執寶，今日感君因執看。    <br />    試叩鏗然應清律，纖塵不留蠅敢拂。萬物皆因造化資，如何獨負清貞質。    <br />    南山有雲鵠在空，長松為我生涼風。高友朗詠樂其中，行住四儀皆道意。    <br />    不學小乘一曲士，唯將此物安座隅，取次閒眠有禪味。   </p>   <p>    <b>     <font color=\"#FF6600\">觀王右丞維滄洲圖歌</font>    </b>    <br />    滄洲誤是真，萋萋忽盈視。便有春渚情，褰裳掇芳芷。    <br />    颯然風至草不動，始悟丹青得如此。丹青變化不可尋，翻空作有移人心。    <br />    猶言雨色斜拂座，乍似水涼來入襟。滄洲說近三湘口，誰知捲得在君手。    <br />    披圖擁褐臨水時，翛然不異滄洲叟。   </p>   <p>    <b>     <font color=\"#FF6600\">洞庭山維諒上人院階前孤生橘樹歌</font>    </b>    <br />    洞庭仙山但生橘，不生凡木與梨栗。真子無私自不栽，感得一株階下出。    <br />    細葉繁枝委露新，四時常綠不關春。若言此物無道性，何意孤生來就人。    <br />    二月三月山初暖，最愛低簷數枝短。白花不用烏銜來，自有風吹手中滿。    <br />    九月十月爭破顏，金實離離色殷殷，一夜天晴香滿山。    <br />    天生珍木異於俗，俗士來逢不敢觸。清陰獨步禪起時，徙倚前看看不足。   </p>   <p>    <b>     <font color=\"#FF6600\">春夜賦得漉水囊歌，送鄭明府</font>    </b>    <br />    吳縑楚練何白皙，居士持來遺禪客。禪客能裁漉水囊，不用衣工秉刀尺。    <br />    先師遺我式無缺，一濾一翻心敢賒。夕望東峰思漱盥，曨曨斜月懸燈紗。    <br />    徙倚花前漏初斷，白猿爭嘯驚禪伴。玉瓶徐瀉賞涓涓，濺著蓮衣水珠滿。    <br />    因識仁人為宦情，還如漉水愛蒼生。聊歌一曲與君別，莫忘寒泉見底清。   </p>   <p>    <font color=\"#FF6600\">     <b>湛處士枸杞架歌</b>    </font>    <br />    天生靈草生靈地，誤生人間人不貴。獨君井上有一根，始覺人間眾芳異。    <br />    拖線垂絲宜曙看，徘徊滿架何珊珊。春風亦解愛此物，嫋嫋時來傍香實。    <br />    濕雲綴葉擺不去，翠羽銜花驚畏失。肯羨孤松不凋色，皇天正氣肅不得。    <br />    我獨全生異此輩，順時榮落不相背。孤松自被斧斤傷，獨我柔枝保無害。    <br />    黃油酒囊石棋局，吾羨湛生心出俗。擷芳生影風灑懷，其致翛然此中足。   </p>   <p>    <b>     <font color=\"#FF6600\">觀裴秀才松石障歌</font>    </b>    <br />    誰工此松唯拂墨，巧思丹青營不得。初寫松梢風正生，此中勢與真松爭。    <br />    高柯細葉動颯颯，乍聽幽飀如有聲。左右雙松更奇絕，龍鱗麈尾仍半折。    <br />    經春寒色聚不散，逼座陰陰將下雪。荊門石狀凌璵璠，蹙成數片倚松根。    <br />    何年蒨蒨苔黏跡，幾夜潺潺水擊痕。裴生詩家後來客，為我開圖玩松石。    <br />    對之自有高世心，何事勞君上山屐。   </p>   <p>    <b>     <font color=\"#FF6600\">送顧處士歌</font>    </b>    <br />    吳門顧子予早聞，風貌真古誰似君。人中黃憲與顏子，物表孤高將片雲。    <br />    性背時人高且逸，平生好古無儔匹。醉書在篋稱絕倫，神畫開廚怕飛出。    <br />    謝氏檀郎亦可儔，道情還似我家流。安貧日日讀書坐，不見將名干五侯。    <br />    知君別業長洲外，欲行秋田循畎澮。門前便取觳觫乘，腰上還將鹿盧佩。    <br />    禪子有情非世情，御荈貢餘聊贈行。滿道喧喧遇君別，爭窺玉潤與冰清。   </p>   <p>    <font color=\"#FF6600\">     <b>水精數珠歌</b>    </font>    <br />    西方真人為行密，臂上記珠皎如日。佛名無著心亦空，珠去珠來體常一。    <br />    誰道佛身千萬身，重重只向心中出。   </p>   <p>    <b>     <font color=\"#FF6600\">兵後西日溪行</font>    </b>    <br />    一從清氣上為天，仙叟何年見乾海。黃河幾度濁復清，此水如今未曾改。    <br />    西尋仙人渚，誤入桃花穴。風吹花片使我迷，時時問山驚踏雪。    <br />    石樑丹灶意更奇，春草不生多故轍。我來隱道非隱身，如今世上無風塵。    <br />    路是武陵路，人非秦代人。飯松得高侶，濯足偶清津。    <br />    數片昔賢磐石在，幾回並坐戴綸巾。   </p>   <p>    <b>     <font color=\"#FF6600\">姑蘇行</font>    </b>    <br />    古台不見秋草衰，卻憶吳王全盛時。千年月照秋草上，吳王在時幾回望。    <br />    至今月出君不還，世人空對姑蘇山。山中精靈安可睹，轍跡人蹤麋鹿聚。    <br />    嬋娟西子傾國容，化作寒陵一堆土。   </p>   <p>    <b>     <font color=\"#FF6600\">短歌行</font>    </b>    <br />    古人若不死，吾亦何所悲。蕭蕭煙雨九原上，白楊青松葬者誰。    <br />    貴賤同一塵，死生同一指。人生在世共如此，何異浮雲與流水。    <br />    短歌行，短歌無窮日已傾。鄴宮梁苑徒有名，春草秋風傷我情。    <br />    何為不學金仙侶，一悟空王無死生。   </p>   <p>    <font color=\"#FF6600\">     <b>山月行（一作關山月）</b>    </font>    <br />    家家望秋月，不及秋山望。山中萬境長寂寥，夜夜孤明我山上。    <br />    海人皆言生海東，山人自謂出山中。憂虞歡樂皆占月，月本無心同不同。    <br />    自從有月山不改，古人望盡今人在。不知萬世今夜時，孤月將明誰更待。   </p>   <p>    <b>     <font color=\"#FF6600\">顧渚行寄裴方舟</font>    </b>    <br />    我有雲泉鄰渚山，山中茶事頗相關。鶗鷢鳴時芳草死，山家漸欲收茶子。    <br />    伯勞飛日芳草滋，山僧又是採茶時。由來慣採無近遠，陰嶺長兮陽崖淺。    <br />    大寒山下葉未生，小寒山中葉初捲。吳婉攜籠上翠微，濛濛香刺罥春衣。    <br />    迷山乍被落花亂，度水時驚啼鳥飛。家園不遠乘露摘，歸時露彩猶滴瀝。    <br />    初看怕出欺玉英，更取煎來勝金液。昨夜西峰雨色過，朝尋新茗復如何。    <br />    女宮露澀青芽老，堯市人稀紫筍多。紫筍青芽誰得識，日暮採之長太息。    <br />    清泠真人待子元，貯此芳香思何極。   </p>   <p>    <b>     <font color=\"#FF6600\">武源行贈丘卿岑</font>    </b>    <br />    昔年群盜阻江東，吳山動搖楚澤空。齊人亦戴蜂蠆毒，美稷化為荊棘叢。    <br />    洶洶四顧多窟穴，浮雲白波名不同。萬人死地當虎口，一旦生涯懸彀中。    <br />    昨日將軍殉死節，悉向生民陷成血。胸中豹略張陣雲，握內蛇矛揮白雪。    <br />    長洲南去接孤城，居人散盡鼓噪驚。三春不見芳草色，四面唯聞刁斗聲。    <br />    此時狂寇紛如市，君當要衝固深壘。縱橫計出皆獲全，士卒身先每輕死。    <br />    掃平氛祲望吳門，人間歲美桑柘繁。比屋生全受君賜，連營罷戰賴君恩。    <br />    如何棄置功不錄，通籍無名滯江曲。灞亭不重李將軍，漢爵猶輕蘇屬國。    <br />    荒營寂寂隱山椒，春意空驚故柳條。野戰攻城盡如此，即今誰是霍嫖姚。   </p>   <p>    <font color=\"#FF6600\">     <b>長安少年行</b>    </font>    <br />    翠樓春酒蝦蟆陵，長安少年皆共矜。紛紛半醉綠槐道，躞蹀花驄驕不勝。   </p>   <p>    <b>     <font color=\"#FF6600\">風入松</font>    </b>    <br />    西嶺松聲落日秋，千枝萬葉風飀飀。美人援琴弄成曲，寫得松間聲斷續。    <br />    聲斷續，清我魂。流波壞陵安足論，美人夜坐月明裡。    <br />    含少商兮點清征，風何淒兮飄飄。攪寒松兮又夜起。    <br />    夜未央，曲何長，金徽更促聲泱泱。何人此時不得意，意苦弦悲聞客堂。   </p>   <p>    <b>     <font color=\"#FF6600\">陪盧中丞閒遊山寺</font>    </b>    <br />    野寺出人境，捨舟登遠峰。林開明見月，萬壑靜聞鐘。    <br />    擁燭明山翠，交麾動水容。如何股肱守，塵外得相逢。   </p>   <p>    <b>     <font color=\"#FF6600\">湖南草堂讀書招李少府</font>    </b>    <br />    削去僧家事，南池便隱居。為憐松子壽，還卜道家書。    <br />    藥院常無客，茶樽獨對余。有時招逸史，來飯野中蔬。   </p>   <p>    <font color=\"#FF6600\">     <b>答李季蘭</b>    </font>    <br />    天女來相試，將花欲染衣。禪心竟不起，還捧舊花歸。   </p>   <p>    <font color=\"#FF6600\">     <b>酬鄭判官湖上見贈</b>    </font>    <br />    歲歲湖南隱已成，如何星使忽知名。沙鷗慣識無心客，今日逢君不解驚。   </p>   <p>    <b>     <font color=\"#FF6600\">送旻上人遊天台</font>    </b>    <br />    真心不廢別，試看越溪清。知汝機忘盡，春山自有情。    <br />    月思華頂宿，雲愛石門行。海近應須泛，無令鷗鷺驚。   </p>   <p>    <b>     <font color=\"#FF6600\">送別</font>    </b>    <br />    聞說情人怨別情，霜天淅瀝在寒城。長宵漫漫角聲發，禪子無心恨亦生。   </p>   <p>    <b>     <font color=\"#FF6600\">與昂上人兩字繼合四句初字日</font>    </b>    <br />    有一鳥雛，凌寒獨宿。若逢雲雨，兩兩相逐。   </p>   <p>    <font color=\"#FF6600\">     <b>次日</b>    </font>    <br />    野外有一人，獨立無四鄰。彼見是我身，我見是彼身。   </p>   <p> </p>   <p></p>   <p> </p>  </center> "}