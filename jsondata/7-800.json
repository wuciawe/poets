{"id":"7-800","content":"   <center>   <p>    <font color=\"#FF6600\" size=\"6\" face=\"標楷體\">     <strong>      <font size=\"+3\" color=\"#FF6600\">       <b>蘇軾</b>      </font>     </strong>    </font>    <br />    <br />    （西元1038～1101）字子瞻，宋眉州眉山人，為蘇洵長子。詩、詞、文    <br />    、書、畫均有名，為文雄渾奔放，詩亦清疏雋逸，為北派大宗。王安石    <br />    倡行新法，軾上書痛陳不便，得罪安石，被連貶數州。在黃州時，築室    <br />    於東坡，自號東坡居士，後累官至端明殿侍讀學士。卒諡文忠。著有東    <br />    坡集、東坡詞等。    <br />    <br />    <font color=\"#FF6600\">     <b>      <b>       <font color=\"#FF6600\">辛丑十一月十九日既與子由別於鄭州西門之外馬上賦詩一篇寄之</font>      </b>      <br />     </b>    </font>不飲胡為醉兀兀，此心已逐歸鞍發。歸人猶自念庭闈，今我何以慰寂寞。    <br />    登高回首坡壟隔，惟見烏帽出覆沒。苦寒念爾衣裳薄，獨騎瘦馬踏殘月。    <br />    路人行歌居人樂，僮僕怪我苦淒惻。亦知人生要有別，但恐歲月去飄忽。    <br />    寒燈相對記疇昔，夜雨何時聽蕭瑟。君知此意不可忘，慎勿苦愛高官職。    <br />    <font size=\"2\" color=\"#6666FF\">嘗有夜雨對床之言，故云爾。</font>   </p>   <p>    <b>     <font color=\"#FF6600\">和子由澠池懷舊</font>    </b>    <br />    人生到處知何似，應似飛鴻踏雪泥。泥上偶然留指爪，鴻飛那復計東西。    <br />    老僧已死成新塔，壞壁無由見舊題。往日崎嶇還記否，路長人困蹇驢嘶。    <br />    <font size=\"2\" color=\"#6666FF\">往歲，馬死於二陵，騎驢至澠池。</font>   </p>   <p>    <b>     <font color=\"#FF6600\">次韻和劉京兆石林亭之作石本唐苑中物散流民間劉購得之</font>    </b>    <br />    都城日荒廢，往事不可還。惟餘故苑石，漂散向人間。    <br />    公來始購蓄，不憚道里艱。盡從塵埃中，來對冰雪顏。    <br />    瘦骨拔凜凜，蒼根漱潺潺。唐人惟奇章，好石古莫攀。    <br />    盡令屬牛氏，刻鑿紛班班。嗟此本何常，聚散實循環。    <br />    人失亦人得，要不出區寰。君看劉李末，不能保河關。    <br />    況此百株石，鴻毛於泰山。但當對石飲，萬事付等閒。   </p>   <p>    <b>     <font color=\"#FF6600\">壬寅二月有詔令郡吏分往屬縣減決囚禁十三日受命出府至寶雞虢郿盩厔      <br />      四縣既畢事因朝謁太平宮而宿於南溪溪堂遂並南山而西至樓觀大秦寺延生      <br />      觀仙遊潭十九日乃歸作詩五百言以記凡所經歷者寄子由     </font>    </b>    <br />    遠人罹水旱，王命釋俘囚。分縣傳明詔，循山得勝遊。    <br />    蕭條初出郭，曠蕩實消憂。薄暮來孤鎮，登臨憶武侯。    <br />    崢嶸依絕壁，蒼茫瞰奔流。半夜人呼急，橫空火氣浮。    <br />    天遙殊不辨，風急已難收。曉入陳倉縣，猶餘賣酒樓。    <br />    煙煤已狼藉，吏卒尚呀咻。    <br />    <font size=\"2\" color=\"#6666FF\">十三日宿武城鎮，即俗所謂石鼻寨也，云孔明所築。     <br />     是夜二鼓，寶雞火作，相去三十里，而見於武城。    </font>    <br />    雞嶺雲霞古，龍宮殿宇幽。    <font size=\"2\" color=\"#6666FF\">縣有雞爪峰、龍宮寺。</font>    <br />    南山連大散，歸路走吾州。欲往安能遂，將還為少留。    <br />    回趨西虢道，卻渡小河洲。聞道磻溪石，猶存渭水頭。    <br />    蒼崖雖有跡，大釣本無鉤。    <br />    <font size=\"2\" color=\"#6666FF\">十四日，自寶雞行至虢。聞太公磻溪石在縣     <br />     東南十八里，猶有投竿跪餌兩膝所著之處。    </font>    <br />    東去過郿塢，孤城象漢劉。誰言董公健，竟復伍孚仇。    <br />    白刃俄生肘，黃金漫似丘。    <br />    <font size=\"2\" color=\"#6666FF\">十五日至郿縣，縣有董卓城，其城象長安，俗謂之小長安。</font>    <br />    平生聞太白，一見駐行騶。鼓角誰能試，風雷果致不。    <br />    巖崖已奇絕，冰雪更琱鎪。春旱憂無麥，山靈喜有湫。    <br />    蛟龍懶方睡，瓶罐小容偷。    <br />    <font size=\"2\" color=\"#6666FF\">是日晚，自郿起至清秋鎮宿。道過太白山，相傳云，軍行鳴鼓     <br />     角過山下，輒致雷雨。山上有湫甚靈，以今歲旱，方議取之。    </font>    <br />    二曲林泉勝，三川氣象侔。近山麰麥早，臨水竹篁修。    <br />    <font size=\"2\" color=\"#6666FF\">十六日至盩厔，以近山地美，氣候殊早。縣有官竹園，十數里不絕。</font>    <br />    先帝膺符命，行宮畫冕旒。侍臣簪武弁，女樂抱箜篌。    <br />    秘殿開金鎖，神人控玉虯。黑衣橫巨劍，被髮凜雙眸。    <br />    <font size=\"2\" color=\"#6666FF\">十七日，寒食。自盩厔東南行二十餘里，朝謁太平宮二聖御容。此宮乃太宗     <br />     皇帝時有神降於道士張守真以告受命之符，所為立也。神封翊聖將軍，有殿。    </font>    <br />    邂逅逢佳士，相將弄彩舟。投篙披綠荇，濯足亂清溝。    <br />    晚宿南溪上，森如水國秋。繞湖栽翠密，終夜響颼颼。    <br />    <font size=\"2\" color=\"#6666FF\">是日與監宮張杲之泛舟南溪，遂留宿於溪堂。</font>    <br />    冒曉窮幽邃，操戈畏炳彪。    <br />    <font size=\"2\" color=\"#6666FF\">十八日，循終南而西，縣尉以甲卒見送。或云近官竹園往往有虎。</font>    <br />    尹生猶有宅，老氏舊停輈。問道遺蹤在，登仙往事悠。    <br />    馭風歸汗漫，閱世似蜉蝣。羽客知人意，瑤琴繫馬鞦。    <br />    不辭山寺遠，來作鹿鳴呦。帝子傳聞李，巖堂仿像緱。    <br />    輕風幃幔捲，落日髻鬟愁。入谷警蒙密，登坡費挽摟。    <br />    亂峰攙似槊，一水淡如油。中使何年到，金龍自古投。    <br />    千重橫翠石，百丈見游鯈。最愛泉鳴洞，初嘗雪入喉。    <br />    滿瓶雖可致，洗耳歎無由。    <br />    <font size=\"2\" color=\"#6666FF\">是日遊崇聖觀，俗所謂樓觀也，乃尹喜舊宅，山腳有授經台尚在。遂與張杲     <br />     之同至大秦寺蚤食而別。有太平宮道士趙宗有，抱琴見送至寺，作《鹿鳴》之     <br />     引乃去。又西至延生觀，觀後上小山，有唐玉真公主修道之遺跡。下山而西行     <br />     十數里，南入黑水谷，谷中有潭名仙遊潭。潭上有寺三，倚峻峰，面清溪，樹     <br />     林深翠，怪石不可勝數。潭水以繩縋石數百尺，不得其底，以瓦礫投之，翔揚     <br />     徐下，食頃乃不見，其清澈如此。遂宿於中興寺，寺中有玉女洞，洞中有飛泉     <br />     甚甘，明日以泉二瓶歸至郿，又明日乃至府。    </font>    <br />    忽憶尋蟆培，方冬脫鹿裘。山川良甚似，水石亦堪儔。    <br />    惟有泉旁飲，無人自獻酬。    <br />    <font size=\"2\" color=\"#6666FF\">昔與子由遊蝦蟆培，方冬，洞中溫溫如二三月。</font>   </p>   <p>    <b>     <font color=\"#FF6600\">太白山下早行至橫渠鎮書崇壽院壁</font>    </b>    <br />    馬上續殘夢，不知朝日開。亂山橫翠幛，落月淡孤燈。    <br />    奔走煩郵吏，安閒愧老僧。再遊應眷眷，聊亦記吾曾。   </p>   <p>    <b>     <font color=\"#FF6600\">留題延生觀後山上小堂</font>    </b>    <br />    溪山愈好意無厭，上到巉巉第幾尖。深谷野禽毛羽怪，上方仙子鬢眉纖。    <br />    不慚弄玉騎丹鳳，應逐嫦娥駕老蟾。澗草巖花自無主，晚來蝴蝶入疏簾。   </p>   <p>    <b>     <font color=\"#FF6600\">留題仙遊潭中興寺寺東有玉女洞洞南有馬融讀      <br />      書石室過潭而南山石益奇潭上有橋畏其險不敢渡     </font>    </b>    <br />    清潭百尺皎無泥，山木陰陰谷鳥啼。蜀客曾遊明月峽，秦人今在武陵溪。    <br />    獨攀書室窺巖竇，還訪仙姝款石閨。猶有愛山心未至，不將雙腳踏飛梯。   </p>   <p>    <b>     <font color=\"#FF6600\">石鼻城</font>    </b>    <br />    平時戰國今無在，陌上征夫自不閒。北客初來試新險，蜀人從此送殘山。    <br />    獨穿暗月朦朧裡，愁渡奔河蒼茫間。漸入西南風景變，道邊修竹水潺潺。   </p>   <p>    <b>     <font color=\"#FF6600\">磻溪石</font>    </b>    <br />    墨突不暇黔，孔席未嘗暖。安知渭上叟，跪石留雙骭。    <br />    一朝嬰世故，辛苦平多難。亦欲就安眠，旅人譏客懶。   </p>   <p>    <b>     <font color=\"#FF6600\">郿塢</font>    </b>    <br />    衣中甲厚行何懼，塢裡金多退足憑。畢竟英雄誰得似，臍脂自照不須燈。   </p>   <p>    <b>     <font color=\"#FF6600\">樓觀      <font size=\"2\" color=\"#6666FF\">秦始皇立老子廟於觀南，晉惠始修此觀。</font>     </font>    </b>    <br />    門前古碣臥斜陽，閱世如流事可傷。長有幽人悲晉惠，強修遺廟學秦皇。    <br />    丹砂久窖井水赤，白朮誰燒廚灶香。聞道神仙亦相過，只疑田叟是庚桑。   </p>   <p>    <b>     <font color=\"#FF6600\">九月二十日微雪懷子由弟二首</font>    </b>    <br />    岐陽九月天微雪，已作蕭條歲暮心。短日送寒砧杵急，冷官無事屋廬深。    <br />    愁腸別後能消酒，白髮秋來已上簪。近買貂裘堪出塞，忽思乘傳問西琛。    <br />    <br />    江上同舟詩滿篋，鄭西分馬涕垂膺。未成報國慚書劍，豈不懷歸畏友朋。    <br />    官捨度秋驚歲晚，寺樓見雪與誰登。遙知讀易東窗下，車馬敲門定不應。   </p>   <p>    <b>     <font color=\"#FF6600\">病中聞子由得告不赴商州三首</font>    </b>    <br />    病中聞汝免來商，旅雁何時更著行。遠別不知官爵好，思歸苦覺歲年長。    <br />    著書多暇真良計，從宦無功謾去鄉。惟有王城最堪隱，萬人如海一身藏。    <br />    <br />    近從章子聞渠說，苦道商人望汝來。說客有靈慚直道，逋翁久沒厭凡才。    <br />    夷音僅可通名姓，癭俗無由辨頸腮。答策不堪宜落此，上書求免亦何哉。    <br />    <font size=\"2\" color=\"#6666FF\">章子，惇也。</font>    <br />    <br />    辭官不出意誰知，敢向清時怨位卑。萬事悠悠付杯酒，流年冉冉入霜髭。    <br />    策曾忤世人嫌汝，易可忘憂家有師。此外知心更誰是，夢魂相覓苦參差。   </p>   <p>    <b>     <font color=\"#FF6600\">病中大雪數日未嘗起觀虢令趙薦以詩相屬戲用其韻答之</font>    </b>    <br />    經旬臥齋閣，終日親劑和。不知雪已深，但覺寒無奈。    <br />    飄蕭窗紙鳴，堆壓簷板墮。    <font size=\"2\" color=\"#6666FF\">關中皆以板為簷。</font>    <br />    風飆助凝冽，幃幔困軒簸。惟思近醇醲，未敢窺璨瑳。    <br />    何時反炎赫，卻欲躬臼磨。誰云坐無氈，尚有裘充貨。    <br />    西鄰歌吹發，促席寒威挫。崩騰踏成徑，繚繞飛入座。    <br />    人歡瓦先融，飲俊瓶屢臥。嗟余獨愁寂，空室自困坷。    <br />    欲為後日賞，恐被遊塵涴。寒更報新霽，皎月懸半破。    <br />    有客獨苦吟，清夜默自課。詩人例窮蹇，秀句出寒餓。    <br />    何當暴雪霜，庶以躡郊賀。   </p>   <p>    <b>     <font color=\"#FF6600\">歲晚相與饋問為饋歲酒食相邀呼為別歲至除夜達旦不眠為守歲      <br />      蜀之風俗如是余官岐下歲暮思歸而不可得故為此三詩寄子由饋歲     </font>    </b>    <br />    農功各已收，歲事得相佐。為歡恐無具，假物不論貨。    <br />    山川隨出產，貧富稱小大。寘盤巨鯉橫，發籠雙兔臥。    <br />    富人事華靡，彩繡光翻座。貧者愧不能，微摯出舂磨。    <br />    官居故人少，里巷佳節過。亦欲舉鄉風，獨倡無人和。   </p>   <p>    <b>     <font color=\"#FF6600\">別歲</font>    </b>    <br />    故人適千里，臨別尚遲遲。人行猶可復，歲行那可追。    <br />    問歲安所之，遠在天一涯。已逐東流水，赴海歸無時。    <br />    東鄰酒初熟，西捨彘亦肥。且為一日歡，慰此窮年悲。    <br />    勿嗟舊歲別，行與新歲辭。去去勿回顧，還君老與衰。   </p>   <p>    <b>     <font color=\"#FF6600\">守歲</font>    </b>    <br />    欲知垂盡歲，有似赴壑蛇。修鱗半已沒，去意誰能遮。    <br />    況欲繫其尾，雖勤知奈何。兒童強不睡，相守夜歡嘩。    <br />    晨雞且勿唱，更鼓畏添撾。坐久燈燼落，起看北斗斜。    <br />    明年豈無年，心事恐蹉跎。努力盡今夕，少年猶可誇。   </p>   <p>    <b>     <font color=\"#FF6600\">和子由踏青</font>    </b>    <br />    春風陌上驚微塵，遊人初樂歲華新。人閒正好路旁飲，麥短未怕遊車輪。    <br />    城中居人厭城郭，喧闐曉出空四鄰。歌鼓驚山草木動，簞瓢散野烏鳶馴。    <br />    何人聚眾稱道人，遮道賣符色怒瞋。宜蠶使汝繭如甕，宜畜使汝羊如麇。    <br />    路人未必信此語，強為買服禳新春。道人得錢徑沽酒，醉倒自謂吾符神。   </p>   <p>    <b>     <font color=\"#FF6600\">和子由蠶市</font>    </b>    <br />    蜀人衣食常苦艱，蜀人遊樂不知還。千人耕種萬人食，一年辛苦一春閒。    <br />    閒時尚以蠶為市，共忘辛苦逐欣歡。去年霜降斫秋荻，今年箔積如連山。    <br />    破瓢為輪土為釜，爭買不翅金與紈。憶昔與子皆童丱，年年廢書走市觀。    <br />    市人爭誇鬥巧智，野人瘖啞遭欺謾。詩來使我感舊事，不悲去國悲流年。   </p>   <p>    <b>     <font color=\"#FF6600\">和子由苦寒見寄</font>    </b>    <br />    人生不滿百，一別費三年。三年吾有幾，棄擲理無還。    <br />    長恐別離中，摧我鬢與顏。念昔喜著書，別來不成篇。    <br />    細思平時樂，乃謂憂所緣。吾從天下士，莫如與子歡。    <br />    羨子久不出，讀書虱生氈。丈夫重出處，不退要當前。    <br />    西羌解仇隙，猛士憂塞壖。廟謀雖不戰，虜意久欺天。    <br />    山西良家子，錦緣貂裘鮮。千金買戰馬，百寶妝刀環。    <br />    何時逐汝去，與虜試周旋。   </p>   <p>    <b>     <font color=\"#FF6600\">和子由論書</font>    </b>    <br />    吾雖不善書，曉書莫如我。苟能通其意，常謂不學可。    <br />    貌妍容有顰，璧美何妨橢。端莊雜流麗，剛健含婀娜。    <br />    好之每自譏，不謂子亦頗。書成輒棄去，謬被旁人裹。    <br />    體勢本闊略，結束入細麼。子詩亦見推，語重未敢荷。    <br />    邇來又學射，力薄愁官笥。    <font size=\"2\" color=\"#6666FF\">官箭十二把，吾能十一把箭耳。</font>    <br />    多好竟無成，不精安用夥。何當盡屏去，萬事付懶惰。    <br />    吾聞古書法，守駿莫如跛。世俗筆苦驕，眾中強嵬    <a target=\"_blank\" href=\"http://140.111.1.40/yitic/frc/frc16661.htm\">●</a>。    <br />    鍾張忽已遠，此語與時左。   </p>   <p>    <b>     <font color=\"#FF6600\">記所見開元寺吳道子畫佛滅度以答子由</font>    </b>    <br />    西方真人誰所見，衣被七寶從雙狻。當時修道頗辛苦，柏生兩肘烏巢肩。    <br />    初如濛濛隱山玉，漸如濯濯出水蓮。道成一旦就空滅，奔會四海悲人天。    <br />    翔禽哀響動林谷，獸鬼躑躅淚迸泉。龐眉深目彼誰子，繞床彈指性自圓。    <br />    隱如寒月墮清晝，空有孤光留故躔。春遊古寺拂塵壁，遺像久此霾香煙。    <br />    畫師不復寫名姓，皆云道子口所傳。縱橫固已蔑孫鄧，有如巨鱷吞小鮮。    <br />    來詩所誇孰與此，安得攜掛其旁觀。   </p>   <p>    <b>     <font color=\"#FF6600\">和子由寒食</font>    </b>    <br />    寒食今年二月晦，樹林深翠已生煙。繞城駿馬誰能借，到處名園意盡便。    <br />    但掛酒壺那計盞，偶題詩句不須編。忽聞啼鵙驚羈旅，江上何人治廢田。   </p>   <p>    <b>     <font color=\"#FF6600\">和劉長安題薛周逸老亭周最善飲酒未七十而致仕</font>    </b>    <br />    近聞薛公子，早退驚常流。買園招野鶴，鑿井動潛虯。    <br />    自言酒中趣，一斗勝涼州。翻然拂衣去，親愛挽不留。    <br />    隱居亦何樂，素志庶可求。所亡嗟無幾，所得不啻酬。    <br />    青春為君好，白日為君悠。山鳥奏琴築，野花弄閒幽。    <br />    雖辭功與名，其樂實素侯。至今清夜夢，尚驚冠壓頭。    <br />    誰能載美酒，往以大白浮。之子雖不識，因公可與遊。   </p>   <p>    <b>     <font color=\"#FF6600\">中隱堂詩      <font size=\"2\" color=\"#6666FF\">並敘</font>     </font>    </b>    <br />    岐山宰王君紳，其祖故蜀人也，避亂來長安，而遂家焉。其居第園有名長    <br />    安城中，號中隱堂者是也。予之長安，王君以書戒其子弟邀予遊，且乞詩    <br />    甚勤，因為作此五篇。   </p>   <p>去蜀初逃難，遊秦遂不歸。園荒喬木老，堂在昔人非。    <br />    鑿石清泉激，開門野鶴飛。退居吾久念，長恐此心違。    <br />    徑轉如修蟒，坡垂似伏鰲。樹從何代有，人與此堂高。    <br />    好古嗟生晚，偷閒厭久勞。王孫早歸隱，塵土污君袍。    <br />    二月驚梅晚，幽香此地無。依依慰遠客，皎皎似吳姝。    <br />    不恨故園隔，空嗟芳歲徂。春深桃杏亂，笑汝益羈孤。    <br />    翠石如鸚鵡，何年別海堧。貢隨南使遠，載壓渭舟偏。    <br />    已伴喬松老，那知故國遷。金人解辭漢，汝獨不潸然。    <br />    都城更幾姓，到處有殘碑。古隧埋蝌蚪，崩崖露伏龜。    <br />    安排壯亭榭，收拾費金貲。岣嶁何須到，韓公浪自悲。   </p>   <p>    <b>     <font color=\"#FF6600\">鳳翔八觀      <font size=\"2\" color=\"#6666FF\">並敘</font>     </font>    </b>    <br />    《鳳翔八觀》詩，記可觀者八也。昔司馬子長登會稽，探禹穴，不遠千里；    <br />    而李太白亦以七澤之觀至荊州。二子蓋悲世悼俗，自傷不見古人，而欲一觀    <br />    其遺跡，故其勤如此。鳳翔當秦、蜀之交，士大夫之所朝夕往來此八觀者，    <br />    又皆跬步可至，而好事者有不能遍觀焉，故作詩以告欲觀而不知者。   </p>   <p>    <b>     <font color=\"#FF6600\">石鼓</font>    </b>    <br />    冬十二月歲辛丑，我初從政見魯叟。舊聞石鼓今見之，文字鬱律蛟蛇走。    <br />    細觀初以指畫肚，欲讀嗟如箝在口。韓公好古生已遲，我今況又百年後。    <br />    強尋偏旁推點畫，時得一二遺八九。我車既攻馬亦同，其魚維鱮貫之柳。    <br />    <font size=\"2\" color=\"#6666FF\">其詞云：我車既攻，我馬既同。又云：其魚維何，維鱮維鯉。     <br />     何以貫之，維楊與柳。惟此六句可讀，餘多不可通。    </font>    <br />    古器縱橫猶識鼎，眾星錯落僅名斗。模糊半已似瘢胝，詰曲猶能辨跟肘。    <br />    娟娟缺月隱雲霧，濯濯嘉禾秀稂莠。漂流百戰偶然存，獨立千載誰與友。    <br />    上追軒頡相唯諾，下揖冰斯同鷇彀。憶昔周宣歌鴻雁，當時籀史變蝌蚪。    <br />    厭亂人方思聖賢，中興天為生耆耇。東征徐虜闞虓虎，北伏犬戎隨指嗾。    <br />    像胥雜沓貢狼鹿，方召聯翩賜圭卣。遂因鼓鼙思將帥，豈為考擊煩蒙瞍。    <br />    何人作頌比嵩高，萬古斯文齊岣嶁。勳勞至大不矜伐，文武未遠猶忠厚。    <br />    欲尋年歲無甲乙，豈有名字記誰某。自從周衰更七國，竟使秦人有九有。    <br />    掃除詩書誦法律，投棄俎豆陳鞭杻。當年何人佐祖龍，上蔡公子牽黃狗。    <br />    登山刻石頌功烈，後者無繼前無偶。皆云皇帝巡四國，烹滅強暴救黔首。    <br />    六經既已委灰塵，此鼓亦當遭擊剖。傳聞九鼎淪泗上，欲使萬夫沉水取。    <br />    暴君縱慾窮人力，神物義不污秦垢。是時石鼓何處避，無乃天公令鬼守。    <br />    興亡百變物自閒，富貴一朝名不朽。細思物理坐歎息，人生安得如汝壽。   </p>   <p>    <b>     <font color=\"#FF6600\">詛楚文</font>    </b>    <br />    碑獲於開元寺土下，今在太守便廳。秦穆公葬於雍橐泉祈年觀下，今墓在    <br />    開元寺之東南數十步，則寺豈祈年之故基耶？淮南王遷於蜀，至雍，道病    <br />    卒，則雍非長安，此乃古雍也。    <br />    崢嶸開元寺，彷彿祈年觀。舊築掃成空，古碑埋不爛。    <br />    詛書雖可讀，字法嗟久換。詞云秦嗣王，敢使祝用瓚。    <br />    先君穆公世，與楚約相捍。質之於巫咸，萬葉期不叛。    <br />    今其後嗣王，乃敢構多難。刳胎殺無罪，親族遭圉絆。    <br />    計其所稱訴，何啻桀紂亂。吾聞古秦俗，面詐背不汗。    <br />    豈惟公子邛，社鬼亦遭謾。遼哉千載後，發我一笑粲。   </p>   <p>    <b>     <font color=\"#FF6600\">王維吳道子畫</font>    </b>    <br />    何處訪吳畫，普門與開元。開元有東塔，摩詰留手痕。    <br />    吾觀畫品中，莫如二子尊。道子實雄放，浩如海波翻。    <br />    當其下手風雨快，筆所未到氣已吞。亭亭雙林間，彩暈扶桑暾。    <br />    中有至人談寂滅，悟者悲涕迷者手自捫。蠻君鬼伯千萬萬，相排競進頭如黿。    <br />    摩詰本詩老，佩芷襲芳蓀。今觀此壁畫，亦若其詩清且敦。    <br />    祗園弟子盡鶴骨，心如死灰不復溫。門前兩叢竹，雪節貫霜根。    <br />    交柯亂葉動無數，一一皆可尋其源。吳生雖妙絕，猶以畫工論。    <br />    摩詰得之於象外，有如仙翮謝籠樊。吾觀二子皆神俊，又於維也斂衽無間言。   </p>   <p>    <b>     <font color=\"#FF6600\">維摩像唐楊惠之塑在天柱寺</font>    </b>    <br />    昔者子輿病且死，其友子祀往問之。跰躚鑒井自歎息，造物將安以我為。    <br />    今觀古塑維摩像，病骨磊嵬如枯龜。乃知至人外生死，此身變化浮雲隨。    <br />    世人豈不碩且好，身雖未病心已疲。此叟神完中有恃，談笑可卻千熊羆。    <br />    當其在時或問法，俯首無言心自知。至今遺像兀不語，與昔未死無增虧。    <br />    田翁里婦那肯顧，時有野鼠銜其髭。見之使人每自失，誰能與結無言師。   </p>   <p>    <b>     <font color=\"#FF6600\">東湖</font>    </b>    <br />    吾家蜀江上，江水綠如藍。爾來走塵土，意思殊不堪。    <br />    況當岐山下，風物尤可慚。有山禿如赭，有水濁如泔。    <br />    不謂郡城東，數步見湖潭。入門便清奧，怳如夢西南。    <br />    泉源從高來，隨流走涵涵。東去觸重阜，盡為湖所貪。    <br />    但見蒼石螭，開口吐清甘。借汝腹中過，胡為目眈眈。    <br />    新荷弄晚涼，輕棹極幽探。飄搖忘遠近，偃息遺佩篸。    <br />    深有龜與魚，淺有螺與蚶。曝晴復戲雨，戢戢多於蠶。    <br />    浮沉無停餌，倏忽遽滿籃。絲緡雖強致，瑣細安足戡。    <br />    聞昔周道興，翠鳳棲孤嵐。飛鳴飲此水，照影弄毿毿。    <br />    <font size=\"2\" color=\"#6666FF\">此古飲鳳池也。</font>    <br />    至今多梧桐，合抱如彭聃。彩羽無復見，上有鸇搏鵪。    <br />    嗟予生雖晚，考古意所    <a target=\"_blank\" href=\"http://140.111.1.40/yitic/frc/frc02207.htm\">●</a>。圖書已漫漶，猶復訪僑郯。    <br />    卷阿詩可繼，此意久已含。扶風古三輔，政事豈汝諳。    <br />    聊為湖上飲，一縱醉後談。門前遠行客，劫劫無留驂。    <br />    問胡不回首，毋乃趁朝參。予今正疏懶，官長幸見函。    <br />    不辭日遊再，行恐歲滿三。暮歸還倒載，鐘鼓已韽韽。   </p>   <p>    <b>     <font color=\"#FF6600\">真興寺閣</font>    </b>    <br />    山川與城郭，漠漠同一形。市人與鴉鵲，浩浩同一聲。    <br />    此閣幾何高，何人之所營。側身送落日，引手攀飛星。    <br />    當年王中令，斫木南山赬。寫真留閣下，鐵面眼有稜。    <br />    身強八九尺，與閣兩崢嶸。古人雖暴恣，作事今世驚。    <br />    登者尚呀喘，作者何以勝。曷不觀此閣，其人勇且英。   </p>   <p>    <b>     <font color=\"#FF6600\">李氏園      <font size=\"2\" color=\"#6666FF\">李茂貞園也，今為王氏所有。</font>     </font>    </b>    <br />    朝遊北城東，回首見修竹。下有朱門家，破牆圍古屋。    <br />    舉鞭叩其戶，幽響答空谷。入門所見夥，十步九移目。    <br />    異花兼四方，野鳥喧百族。其西引溪水，活活轉牆曲。    <br />    東注入深林，林深窗戶綠。水光兼竹淨，時有獨立鵠。    <br />    林中百尺松，歲久蒼鱗蹙。豈惟此地少，意恐關中獨。    <br />    小橋過南浦，夾道多喬木。隱如城百雉，挺若舟千斛。    <br />    陰陰日光淡，黯黯秋氣蓄。盡東為方池，野雁雜家鶩。    <br />    紅梨驚合抱，映島孤雲馥。春光水溶漾，雪陣風翻撲。    <br />    其北臨長溪，波聲捲平陸。北山臥可見，蒼翠間磽禿。    <br />    我時來周覽，問此誰所築。云昔李將軍，負險乘衰叔。    <br />    抽錢算間口，但未榷羹粥。當時奪民田，失業安敢哭。    <br />    誰家美園圃，籍沒不容贖。此亭破千家，鬱鬱城之麓。    <br />    將軍竟何事，蟣虱生刀韣。何嘗載美酒，來此駐車轂。    <br />    空使後世人，聞名頸猶縮。    <font size=\"2\" color=\"#6666FF\">俗猶呼皇后園，蓋茂貞謂其妻也。</font>    <br />    我今官正閒，屢至因休沐。人生營居止，竟為何人卜。    <br />    何當力一身，永與清景逐。   </p>   <p>    <b>     <font color=\"#FF6600\">秦穆公墓</font>    </b>    <br />    橐泉在城東，墓在城中無百步。乃知昔未有此城，秦人以泉識公墓。    <br />    昔公生不誅孟明，豈有死之日而忍用其良。    <br />    乃知三子徇公意，亦如齊之二子從田橫。古人感一飯，尚能殺其身。    <br />    今人不復見此等，乃以所見疑古人。古人不可望，今人益可傷。   </p>   <p>    <b>     <font color=\"#FF6600\">和子由聞子瞻將如終南太平宮溪堂讀書</font>    </b>    <br />    役名則已勤，徇身則已媮。我誠愚且拙，身名兩無謀。    <br />    始者學書判，近亦知問囚。但知今當為，敢問向所由。    <br />    士方其未得，唯以不得憂。既得又憂失，此心浩難收。    <br />    譬如倦行客，中路逢清流。塵埃雖未脫，暫憩得一漱。    <br />    我欲走南澗，春禽始嚶呦。鞅掌久不決，爾來已徂秋。    <br />    橋山日月迫，府縣煩差抽。王事誰敢愬，民勞吏宜羞。    <br />    中間罹旱暵，欲學喚雨鳩。千夫挽一木，十步八九休。    <br />    渭水涸無泥，菑堰旋插修。對之食不飽，餘事更遑求。    <br />    近日秋雨足，公餘試新篘。劬勞幸已過，朽鈍不任鎪。    <br />    秋風迫吹帽，西阜可縱遊。聊為一日樂，慰此百日愁。   </p>   <p>    <b>     <font color=\"#FF6600\">將往終南和子由見寄</font>    </b>    <br />    人生百年寄鬢鬚，富貴何啻葭中莩。惟將翰墨留染濡，絕勝醉倒蛾眉扶。    <br />    我今廢學如寒竽，久不吹之澀欲無。歲雲暮矣嗟幾餘，欲往南溪侶禽魚。    <br />    秋風吹雨涼生膚，夜長耿耿添漏壺。窮年弄筆衫袖烏，古人有之我願如。    <br />    終朝危坐學僧趺，閉門不出間履鳧。下視官爵如泥淤，嗟我何為久踟躕。    <br />    歲月豈肯為汝居，僕夫起餐秣吾駒。   </p>   <p>    <b>     <font color=\"#FF6600\">七月二十四日以久不雨出禱磻溪是日宿虢縣二十五日晚自虢縣渡渭宿      <br />      於僧捨曾閣閣故曾氏所建也夜久不寐見壁有前縣令趙薦留名有懷其人     </font>    </b>    <br />    龕燈明滅欲三更，欹枕無人夢自驚。深谷留風終夜響，亂山銜月半床明。    <br />    故人漸遠無消息，古寺空來有姓名。欲向磻溪問姜叟，僕夫屢報斗杓傾。   </p>   <p>    <b>     <font color=\"#FF6600\">二十六日五更起行至磻溪未明</font>    </b>    <br />    夜入磻溪如入峽，照山炬火落驚猿。山頭孤月耿猶在，石上寒波曉更喧。    <br />    至人舊隱白雲合，神物已化遺蹤蜿。安得夢隨霹靂駕，馬上傾倒天瓢翻。   </p>   <p>    <b>     <font color=\"#FF6600\">是日自磻溪將往陽平憩於麻田青峰寺之下院翠麓亭</font>    </b>    <br />    不到峰前寺，空來渭上村。此亭聊可喜，修徑豈辭捫。    <br />    谷映朱欄秀，山含古木尊。路窮驚石斷，林缺見河奔。    <br />    馬困嘶青草，僧留薦晚飧。我來秋日午，旱久石床溫。    <br />    安得雲如蓋，能令雨瀉盆。共看山下稻，涼葉晚翻翻。   </p>   <p>    <b>     <font color=\"#FF6600\">二十七日自陽平至斜谷宿於南山中蟠龍寺</font>    </b>    <br />    橫槎晚渡碧澗口，騎馬夜入南山谷。谷中暗水響瀧瀧，嶺上疏星明煜煜。    <br />    寺藏巖底千萬仞，路轉山腰三百曲。風生饑虎嘯空林，月黑驚麇竄修竹。    <br />    入門突兀見深殿，照佛青熒有殘燭。愧無酒食待遊人，旋斫杉松煮溪蔌。    <br />    板閣獨眠驚旅枕，木魚曉動隨僧粥。起觀萬瓦郁參差，目亂千巖散紅綠。    <br />    門前商賈負椒荈，山後咫尺連巴蜀。何時歸耕江上田，一夜心逐南飛鵠。   </p>   <p>    <b>     <font color=\"#FF6600\">是日至下馬磧憩於北山僧捨有閣曰懷賢      <br />      南直斜谷西臨五丈原諸葛孔明所從出師也     </font>    </b>    <br />    南望斜谷口，三山如犬牙。西觀五丈原，郁屈如長蛇。    <br />    有懷諸葛公，萬騎出漢巴。吏士寂如水，蕭蕭聞馬輠。    <br />    公才與曹丕，豈止十倍加。顧瞻三輔間，勢若風捲沙。    <br />    一朝長星墜，竟使蜀婦髽。山僧豈知此，一室老煙霞。    <br />    往事逐雲散，故山依渭斜。客來空弔古，清淚落悲笳。   </p>   <p>    <b>     <font color=\"#FF6600\">和子由記園中草木十一首</font>    </b>    <br />    煌煌帝王都，赫赫走群彥。嗟汝獨何為，閉門觀物變。    <br />    微物豈足觀，汝獨觀不倦。牽牛與葵蓼，採摘入詩卷。    <br />    吾聞東山傅，置酒攜燕婉。   </p>   <p>富貴未能忘，聲色聊自遣。汝今又不然，時節看瓜蔓。    <br />    懷寶自足珍，藝蘭那計畹。吾歸於汝處，慎勿嗟歲晚。    <br />    荒園無數畝，草木動成林。春陽一已敷，妍丑各自矜。    <br />    蒲萄雖滿架，困倒不能任。可憐病石榴，花如破紅襟。    <br />    葵花雖粲粲，蒂淺不勝簪。叢蓼晚可喜，輕紅隨秋深。    <br />    物生感時節，此理等廢興。飄零不自由，盛亦非汝能。   </p>   <p>江湖不可到，移植苦勤劬。安得雙野鴨，飛來成畫圖。    <br />    種柏待其成，柏成人亦老。不如種叢篲，春種秋可倒。    <br />    陰陽不擇物，美惡隨意造。柏生何苦艱，似亦費天巧。    <br />    天工巧有幾，肯盡為汝耗。君看藜與藿，生意常草草。   </p>   <p>萱草雖微花，孤秀自能拔。亭亭亂葉中，一一芳心插。    <br />    牽牛獨何畏，詰曲自牙蘗。走尋荊與榛，如有宿昔約。    <br />    南齋讀書處，亂翠曉如潑。偏工貯秋雨，歲歲壞籬落。   </p>   <p>蘆筍初似竹，稍開葉如蒲。方春節抱甲，漸老根生須。    <br />    不愛當夏綠，愛此及秋枯。黃葉倒風雨，白花搖江湖。   </p>   <p>行樂惜芳晨，秋風常苦早。誰知念離別，喜見秋瓜老。    <br />    秋瓜感霜霰，莖葉颯已槁。宦遊歸無時，身若馬繫早。    <br />    悲鳴念千里，耿耿志空抱。多憂竟何為，使汝玄髮縞。   </p>   <p>官捨有叢竹，結根問囚廳。下為人所徑，上密不容釘。    <br />    慇勤戒吏卒，插棘護中庭。遠砌忽墳裂，走鞭瘦    <a target=\"_blank\" href=\"http://140.111.1.40/yitin/frn/frn00208.htm\">●</a>竮。    <br />    我常攜枕簟，來此蔭寒青。日暮不能去，臥聽窗風泠。   </p>   <p>芎藭生蜀道，白芷來江南。漂流到關輔，猶不失芳甘。    <br />    濯濯翠徑滿，愔愔清露涵。及其未花實，可以資筐籃。    <br />    秋節忽已老，苦寒非所堪。斸根取其實，對此微物慚。   </p>   <p>自我來關輔，南山得再遊。山中亦何有，草木媚深幽。    <br />    菖蒲人不識，生此亂石溝。山高霜雪苦，苗葉不得抽。    <br />    下有千歲根，蹙縮如蟠虯。長為鬼神守，德薄安敢偷。   </p>   <p>我歸自南山，山翠猶在目。心隨白雲去，夢繞山之麓。    <br />    汝從何方來，笑齒粲如玉。探懷出新詩，秀語奪山綠。    <br />    覺來已茫昧，但記說秋菊。有如採樵子，入洞聽琴築。    <br />    歸來寫遺聲，猶勝人間曲。    <br />    <font size=\"2\" color=\"#6666FF\">八月十一日夜宿府學，方和此詩，夢與弟遊南山，出詩     <br />     數十篇，夢中甚愛之。乃覺唯記一句云蟋蟀悲秋菊。    </font>   </p>   <p>野菊生秋澗，芳心空自知。無人驚歲晚，唯有暗蛩悲。    <br />    花開澗水上，花落澗水湄。菊衰蛩亦蟄，與汝歲相期。    <br />    楚客方多感，秋風詠江籬。落英不滿掬，何以慰朝饑。   </p>   <p>    <b>     <font color=\"#FF6600\">周公廟廟在岐山西北八九里廟後百許步有泉      <br />      依山湧冽異常國史所謂潤德泉世亂則竭者也     </font>    </b>    <br />    吾今那復夢周公，尚喜秋來過故宮。翠鳳舊依山硉兀，清泉長與世窮通。    <br />    至今遊客傷離黍，故國諸生詠雨濛。牛酒不來烏鳥散，白楊無數暮號風。   </p>   <p>    <b>     <font color=\"#FF6600\">南溪之南竹林中新構一茅堂予以其所處最為深邃故名之曰避世堂</font>    </b>    <br />    猶恨溪堂淺，更穿修竹林。高人不畏虎，避世已無心。    <br />    隱几頹如病，忘言兀以喑。茅茨追上古，冠蓋謝當今。    <br />    曉夢猿呼覺，秋懷鳥伴吟。暫來聊解帶，屢去欲攜衾。    <br />    湖上行人絕，階前暮雪深。應逢綠毛叟，扣戶夜抽簪。   </p>   <p>    <b>     <font color=\"#FF6600\">自清平鎮遊樓觀五郡大秦延生仙遊往      <br />      返四日得十一詩寄舍弟子由同作樓觀     </font>    </b>    <br />    鳥噪猿呼晝閉門，寂寥誰識古皇尊。青牛久已辭轅軛，白鶴時來訪子孫。    <br />    山近朔風吹積雪，天寒落日淡孤村。道人應怪遊人眾，汲盡階前井水渾。   </p>   <p>    <b>     <font color=\"#FF6600\">五郡</font>    </b>    <br />    古觀正依林麓斷，居民來說水泉甘。亂溪赴渭爭趨北，飛鳥迎山不復南。    <br />    羽客衣冠朝上象，野人香火祝春蠶。汝師豈解言符命，山鬼何知託老聃。    <br />    <font size=\"2\" color=\"#6666FF\">觀有明皇碑，言夢老子告以享國長久之意。</font>   </p>   <p>    <b>     <font color=\"#FF6600\">授經台      <font size=\"2\" color=\"#6666FF\">乃南山一峰耳，非復有築處。</font>     </font>    </b>    <br />    劍舞有神通草聖，海山無事化琴工。此台一覽秦川小，不待傳經意已空。   </p>   <p>    <b>     <font color=\"#FF6600\">大秦寺</font>    </b>    <br />    晃蕩平川盡，坡陀翠麓橫。忽逢孤塔迥，獨向亂山明。    <br />    信足幽尋遠，臨風卻立驚。原田浩如海，袞袞盡東傾。   </p>   <p>    <b>     <font color=\"#FF6600\">仙遊潭五首</font>    </b>    <br />    <font size=\"2\" color=\"#6666FF\">潭上有寺三。二在潭北，循黑水而上為東路，至南寺。渡黑水西里餘，     <br />     從馬北上為西路，至北寺。東路險，不可騎馬，而西路隔潭，潭水深不可     <br />     測，上以一木為橋，不敢過。故南寺有塔，望之可愛而終不能到。    </font>   </p>   <p>    <b>     <font color=\"#FF6600\">潭</font>    </b>    <br />    翠壁下無路，何年雷雨穿。光搖巖上寺，深到影中天。    <br />    我欲然犀看，龍應抱寶眠。誰能孤石上，危坐試僧禪。    <br />    <b>     <font color=\"#FF6600\">南寺</font>    </b>    <br />    東去愁攀石，西來怯渡橋。碧潭如見試，白塔苦相招。    <br />    野饋慚微薄，村沽慰寂寥。路窮斤斧絕，松桂得干霄。   </p>   <p>    <b>     <font color=\"#FF6600\">北寺</font>    </b>    <br />    唐初傳有此，亂後不留碑。畏虎關門早，無村得米遲。    <br />    山泉自入甕，野桂不勝炊。信美那能久，應先學忍饑。   </p>   <p>    <b>     <font color=\"#FF6600\">馬融石室</font>    </b>    <br />    未應將軍聘，初從季直遊。絳紗生不識，蒼石尚能留。    <br />    豈害依梁冀，何須困李侯。吾詩慎勿刻，猿鶴為君羞。   </p>   <p>    <b>     <font color=\"#FF6600\">玉女洞</font>    </b>    <br />    洞裡吹簫子，終年守獨幽。石泉為曉鏡，山月當簾鉤。    <br />    歲晚杉楓盡，人歸霧雨愁。送迎應鄙陋，誰繼楚臣謳。   </p>   <p>    <b>     <font color=\"#FF6600\">愛玉女洞中水既致兩瓶恐後復取而為使者見紿因      <br />      破竹為契使寺僧藏其一以為往來之信戲謂之調水符     </font>    </b>    <br />    欺謾久成俗，關市有契繻。誰知南山下，取水亦置符。    <br />    古人辨淄澠，皎若鶴與鳧。吾今既謝此，但視符有無。    <br />    常恐汲水人，智出符之餘。多防竟無及，棄置為長吁。   </p>   <p>    <b>     <font color=\"#FF6600\">自仙遊回至黑水見居民姚氏山亭高絕可愛復憩其上</font>    </b>    <br />    山鴉曉辭谷，似報遊人起。出門猶屢顧，慘若去吾里。    <br />    道途險且迂，繼此復能幾。溪邊有危構，歸駕聊復柅。    <br />    愛此山中人，縹緲如仙子。平生慕獨往，官爵同一屣。    <br />    胡為此溪邊，眷眷若有俟。國恩久未報，念此慚且泚。    <br />    臨風浩悲吒，萬世同一軌。何年謝簪紱，丹砂留迅晷。   </p>   <p>    <b>     <font color=\"#FF6600\">南溪有會景亭處眾亭之間無所見甚不稱其名予欲遷之少西臨斷岸      <br />      西向可以遠望而力未暇特為制名曰招隱仍為詩以告來者庶幾遷之     </font>    </b>    <br />    飛簷臨古道，高榜觀遊人。未即令公隱，聊須濯路塵。    <br />    茆茨分聚落，煙火傍城闉。林缺湖光漏，窗明野意新。    <br />    居民惟白帽，過客漫朱輪。山好留歸屐，風回落醉巾。    <br />    他年誰改築，舊制不須因。再到吾雖老，猶堪作坐賓。   </p>   <p>    <b>     <font color=\"#FF6600\">凌虛台</font>    </b>    <br />    才高多感激，道直無往還。不如此台上，舉酒邀青山。    <br />    青山雖雲遠，似亦識公顏。崩騰赴幽賞，披豁露天慳。    <br />    落日銜翠壁，暮雲點煙鬟。浩歌清興發，放意末禮刪。    <br />    是時歲雲暮，微雪灑袍斑。吏退跡如掃，賓來勇躋攀。    <br />    台前飛雁過，台上雕弓彎。聯翩向空墜，一笑驚塵寰。   </p>   <p>    <b>     <font color=\"#FF6600\">竹      <a target=\"_blank\" href=\"http://140.111.1.40/yitic/frc/frc18208.htm\">●</a>     </font>    </b>    <br />    野人獻竹    <a target=\"_blank\" href=\"http://140.111.1.40/yitic/frc/frc18208.htm\">●</a>，腰腹大如盎。自言道旁得，採不費罝網。    <br />    鴟夷讓圓滑，混沌慚瘦爽。兩牙雖有餘，四足僅能仿。    <br />    逢人自驚蹶，悶若兒脫襁。念茲微陋質，刀幾安足枉。    <br />    就禽太倉卒，羞愧不能饗。南山有孤熊，擇獸行舐掌。   </p>   <p>    <b>     <font color=\"#FF6600\">渼陂魚      <font size=\"2\" color=\"#6666FF\">陂在鄠縣。</font>     </font>    </b>    <br />    霜筠細破為雙掩，中有長魚如臥劍。紫荇穿腮氣慘淒，紅鱗照坐光磨閃。    <br />    攜來雖遠鬣尚動，烹不待熟指先染。坐客相看為解顏，香粳飽送如填塹。    <br />    早歲嘗為荊渚客，黃魚屢食沙頭店。濱江易採不復珍，盈尺輒棄無乃僭。    <br />    自從西征復何有，欲致南烹嗟久欠。游儵瑣細空自腥，亂骨縱橫動遭砭。    <br />    故人遠饋何以報，客俎久空驚忽贍。東道無辭信使頻，西鄰幸有庖齏釅。   </p>   <p>    <b>     <font color=\"#FF6600\">讀道藏</font>    </b>    <br />    嗟予亦何幸，偶此琳宮居。宮中復何有，戢戢千函書。    <br />    盛以丹錦囊，冒以青霞裾。王喬掌關鑰，蚩尤守其廬。    <br />    乘閒竊掀攪，涉獵豈暇徐。至人悟一言，道集由中虛。    <br />    心閒反自照，皎皎如芙蕖。千歲厭世去，此言乃籧篨。    <br />    人皆忽其身，治之用土苴。何暇及天下，幽憂吾未除。   </p>   <p>    <b>     <font color=\"#FF6600\">十二月十四日夜微雪明日早往南溪小酌至晚</font>    </b>    <br />    南溪得雪真無價，走馬來看及未消。獨自披榛尋履跡，最先犯曉過朱橋。    <br />    誰憐破屋眠無處，坐覺村饑語不囂。惟有暮鴉知客意，驚飛千片落寒條。   </p>   <p>    <b>     <font color=\"#FF6600\">九月中曾題二小詩於南溪竹上既而忘之昨日再遊見而錄之</font>    </b>    <br />    湖上蕭蕭疏雨過，山頭靄靄暮雲橫。陂塘水落荷將盡，城市人歸虎欲行。    <br />    誰謂江湖居，而為虎豹宅。焚山豈不能，愛此千竿碧。   </p>   <p>    <b>     <font color=\"#FF6600\">司竹監燒葦園因召都巡檢柴貽勖左藏以其徒會獵園下</font>    </b>    <br />    官園刈葦留枯槎，深冬放火如紅霞。枯槎燒盡有根在，春雨一洗皆萌芽。    <br />    黃狐老兔最狡捷，賣侮百獸常矜誇。年年此厄竟不悟，但愛蒙密爭來家。    <br />    風回焰捲毛尾熱，欲出已被蒼鷹遮。野人來言此最樂，徒手曉出歸滿車。    <br />    巡邊將軍在近邑，呼來颯颯從矛叉。戍兵久閒可小試，戰鼓雖凍猶堪撾。    <br />    雄心欲搏南澗虎，陣勢頗學常山蛇。霜乾火烈聲爆野，飛走無路號且呀。    <br />    迎人截來砉逢箭，避犬逸去窮投罝。擊鮮走馬殊未厭，但恐落日催棲鴉。    <br />    弊旗僕鼓坐數獲，鞍掛雉兔肩分麚。主人置酒聚狂客，紛紛醉語晚更嘩。    <br />    燎毛燔肉不暇割，飲啖直欲追羲媧。青丘雲夢古所吒，與此何啻百倍加。    <br />    苦遭諫疏說夷羿，又被賦客嘲淫奢。豈如閒官走山邑，放曠不與趨朝衙。    <br />    農工已畢歲雲暮，車騎雖少賓殊佳。酒酣上馬去不告，獵獵霜風吹帽斜。   </p>   <p>    <b>     <font color=\"#FF6600\">和子由木山引水二首</font>    </b>    <br />    蜀江久不見滄浪，江上枯槎遠可將。去國尚能三犢載，汲泉何愛一夫忙。    <br />    崎嶇好事人應笑，冷淡為歡意自長。遙想納涼清夜永，窗前微月照汪汪。   </p>   <p>千年古木臥無梢，浪捲沙翻去似瓢。幾度過秋生蘚暈，至今流潤應江潮。    <br />    泫然疑有蛟龍吐，斷處人言霹靂焦。材大古來無適用，不須鬱鬱慕山苗。   </p>   <p>    <b>     <font color=\"#FF6600\">寄題興州晁太守新開古東池</font>    </b>    <br />    百畝新池傍郭斜，居人行樂路人誇。自言官長如靈運，能使江山似永嘉。    <br />    縱飲坐中遺白帢，幽尋盡處見桃花。不堪山鳥號歸去，長遣王孫苦憶家。   </p>   <p>    <b>     <font color=\"#FF6600\">華陰寄子由</font>    </b>    <br />    三年無日不思歸，夢裡還家旋覺非。臘酒送寒催去國，東風吹雪滿征衣。    <br />    三峰已過天浮翠，四扇行看日照扉。里堠消磨不禁盡，速攜家餉勞驂騑。   </p>   <p>    <b>     <font color=\"#FF6600\">和董傳留別</font>    </b>    <br />    粗繒大布裹生涯，腹有詩書氣自華。厭伴老儒烹瓠葉，強隨舉子踏槐花。    <br />    囊空不辦尋春馬，眼亂行看擇婿車。得意猶堪誇世俗，詔黃新濕字如鴉。   </p>   <p>    <b>     <font color=\"#FF6600\">次韻柳子玉見寄</font>    </b>    <br />    薄雷輕雨曉晴初，陌上春泥未濺裾。行樂及時雖有酒，出門無侶漫看書。    <br />    遙知寒食催歸騎，定把鴟夷載後車。他日見邀須強起，不應辭病似相如。   </p>   <p>    <b>     <font color=\"#FF6600\">送曾子固倅越得燕字</font>    </b>    <br />    醉翁門下土，雜遝難為賢。曾子獨超軼，孤芳陋群妍。    <br />    昔從南方來，與翁兩聯翩。翁今自憔悴，子去亦宜然。    <br />    賈誼窮適楚，樂生老思燕。那因江鱠美，遽厭天庖膻。    <br />    但苦世論隘，聒耳如蜩蟬。安得萬頃池，養此橫海鱣。   </p>   <p>    <b>     <font color=\"#FF6600\">王頤赴建州錢監求詩及草書</font>    </b>    <br />    我昔識子自武功，寒廳夜語樽酒同。酒闌燭盡語不盡，倦僕立寐僵屏風。    <br />    叮嚀勸學不死訣，自言親受方瞳翁。嗟余聞道不早悟，醉夢顛倒隨盲聾。    <br />    邇來憂患苦摧剝，意思蕭索如霜蓬。羨君顏色愈少壯，外慕漸少由中充。    <br />    河車挽水灌腦黑，丹砂伏火入頰紅。大梁相逢又東去，但道何日辭樊籠。    <br />    未能便乞勾漏令，官曹似是錫與銅。留詩河上慰離別，草書未暇緣匆匆。   </p>   <p>    <b>     <font color=\"#FF6600\">秀州僧本瑩靜照堂</font>    </b>    <br />    鳥囚不忘飛，馬繫常念馳。靜中不自勝，不若聽所之。    <br />    君看厭事人，無事乃更悲。貧賤苦形勞，富貴嗟神疲。    <br />    作堂名靜照，此語子謂誰。江湖隱淪士，豈無適時資。    <br />    老死不自惜，扁舟自娛嬉。從之恐莫見，況肯從我為。   </p>   <p>    <b>     <font color=\"#FF6600\">石蒼舒醉墨堂</font>    </b>    <br />    人生識字憂患始，姓名粗記可以休。何用草書誇神速，開卷惝怳令人愁。    <br />    我嘗好之每自笑，君有此病何年瘳。自言其中有至樂，適意無異逍遙遊。    <br />    近者作堂名醉墨，如飲美酒銷百憂。乃知柳子語不妄，病嗜土炭如珍羞。    <br />    君於此藝亦云至，堆牆敗筆如山丘。興來一揮百紙盡，駿馬倏忽踏九州。    <br />    我書意造本無法，點畫信手煩推求。胡為議論獨見假，隻字片紙皆藏收。    <br />    不減鍾張君自足，下方羅趙我亦優。不須臨池更苦學，完取絹素充衾裯。   </p>   <p>    <b>     <font color=\"#FF6600\">送安惇秀才失解西歸</font>    </b>    <br />    舊書不厭百回讀，熟讀深思子自知。他年名宦恐不免，今日棲遲那可追。    <br />    我昔家居斷還往，著書不復窺園葵。朅來東遊慕人爵，棄去舊學從兒嬉。    <br />    狂謀謬算百不遂，惟有霜鬢來如期。故山松柏皆手種，行且拱矣歸何時。    <br />    萬事早知皆有命，十年浪走寧非癡。與君未可較得失，臨別惟有長嗟咨。   </p>   <p>    <b>     <font color=\"#FF6600\">送任伋通判黃州兼寄其兄孜</font>    </b>    <br />    吾州之豪任公子，少年盛壯日千里。無媒自進誰識之，有才不用今老矣。    <br />    別來十年學不厭，讀破萬卷詩愈美。黃州小郡隔溪谷，茅屋數家依竹葦。    <br />    知命無憂子何病，見賢不薦誰當恥。平泉老令更可悲，六十青衫貧欲死。    <br />    桐鄉遺老至今泣，穎川大姓誰能箠。因君寄聲問消息，莫對黃鷂矜爪觜。   </p>   <p>    <b>     <font color=\"#FF6600\">和子由初到陳州見寄二首次韻</font>    </b>    <br />    道喪雖云久，吾猶及老成。如今各衰晚，那更治刑名。    <br />    懶惰便樗散，疏狂託聖明。阿奴須碌碌，門戶要全生。    <br />    舊隱三年別，杉松好在不。我今尚眷眷，此意恐悠悠。    <br />    閉戶時尋夢，無人可說愁。還來送別處，雙淚寄南州。   </p>   <p>    <b>     <font color=\"#FF6600\">次韻子由綠筠堂</font>    </b>    <br />    愛竹能延客，求詩剩掛牆。風梢千纛亂，月影萬夫長。    <br />    谷鳥驚棋響，山蜂識酒香。只應陶靖節，會聽北窗涼。   </p>   <p>    <b>     <font color=\"#FF6600\">送劉攽倅海陵</font>    </b>    <br />    君不見阮嗣宗，臧否不掛口，莫誇舌在牙齒牢，是中惟可飲醇酒。    <br />    讀書不用多，作詩不須工，海邊無事日日醉，夢魂不到蓬萊宮。    <br />    秋風昨夜入庭樹，蓴絲未老君先去。    <br />    君先去，幾時回。劉郎應白髮，桃花開不開。   </p>   <p>    <b>     <font color=\"#FF6600\">送錢藻出守婺州得英字</font>    </b>    <br />    老手便劇郡，高懷厭承明。聯紆東陽綬，一濯滄浪纓。    <br />    東陽佳山水，未到意已清。過家父老喜，出郭壺漿迎。    <br />    子行得所願，愴悢居者情。吾君方急賢，日旰坐邇英。    <br />    <font size=\"2\" color=\"#6666FF\">邇英，閣名。</font>    <br />    黃金招樂毅，白璧賜虞卿。子不少自貶，陳義空崢嶸。    <br />    古稱為郡樂，漸恐煩敲搒。臨分敢不盡，醉語醒還驚。   </p>   <p>    <b>     <font color=\"#FF6600\">送呂希道知和州</font>    </b>    <br />    去年送君守解梁，今年送君守歷陽。年年送人作太守，坐受塵土堆胸腸。    <br />    君家聯翩三將相，富貴未已今方將。鳳雛驥子生有種，毛骨往往傳諸郎。    <br />    觀君崛郁負奇表，便合劍佩趨明光。胡為小郡屢奔走，征馬未解風帆張。    <br />    我生本自便江海，忍恥未去猶彷徨。無言贈君有長歎，美哉河水空洋洋。   </p>   <p>    <b>     <font color=\"#FF6600\">次韻王誨夜坐</font>    </b>    <br />    愛君東閣能延客，顧我閒官不計員。策杖頻過如未厭，卜居相近豈辭遷。    <br />    莫將詩句驚搖落，漸喜樽罍省撲緣。待約月明池上宿，夜深同看水中天。   </p>   <p>    <b>     <font color=\"#FF6600\">送文與可出守陵州</font>    </b>    <br />    壁上墨君不解語，見之尚可消百憂。而況我友似君者，素節凜凜欺霜秋。    <br />    清詩健筆何足數，逍遙齊物追莊周。奪官遣去不自沉，曉梳脫髮誰能收。    <br />    江邊亂山赤如赭，陵陽正在千山頭。君知遠別懷抱惡，時遣墨君消我愁。   </p>   <p>    <b>     <font color=\"#FF6600\">送劉道原歸覲南康</font>    </b>    <br />    晏嬰不滿六尺長，高節萬仞陵首陽。青衫白髮不自歎，富貴在天那得忙。    <br />    十年閉戶樂幽獨，百金購書收散亡。朅來東觀弄丹墨，聊借舊史誅奸強。    <br />    孔融不肯下曹操，汲黯本自輕張湯。雖無尺箠與寸刃，口吻排擊含風霜。    <br />    自言靜中閱世俗，有似不飲觀酒狂。衣巾狼藉又屢舞，旁人大笑供千場。    <br />    交朋翩翩去略盡，惟我與子猶彷徨。世人共棄君獨厚，豈敢自愛恐子傷。    <br />    朝來告別驚何速，歸意已逐征鴻翔。匡廬先生古君子，掛冠兩紀鬢未蒼。    <br />    定將文度置膝上，喜動鄰里烹豬羊。君歸為我道姓字，幅巾他日容登堂。   </p>   <p>    <b>     <font color=\"#FF6600\">出都來陳所乘船上有題小詩八首不知何人作有感余心者聊為和之</font>    </b>    <br />    蛙鳴青草泊，蟬噪垂楊浦。吾行亦偶然，及此新過雨。    <br />    鳥樂忘罝罦，魚樂忘鉤餌。何必擇所安，滔滔天下是。    <br />    煙火動村落，晨光尚熹微。田園處處好，淵明胡不歸。    <br />    我行無疾徐，輕楫信溶漾。船留村市鬧，閘發寒波漲。    <br />    舟人苦炎熱，宿此喬木灣。清月未及上，黑雲如頹山。    <br />    萬竅號地籟，沖風散天池。喧豗瞬息間，還掛斗與箕。    <br />    穎水非漢水，亦作蒲萄綠。恨無襄陽兒，令唱銅鞮曲。    <br />    我詩雖云拙，心平聲韻和。年來煩惱盡，古井無由波。   </p>   <p>    <b>     <font color=\"#FF6600\">次韻張安道讀杜詩</font>    </b>    <br />    大雅初微缺，流風困暴豪。張為詞客賦，變作楚臣騷。    <br />    展轉更崩壞，紛綸閱俊髦。地偏蕃怪產，源失亂狂濤。    <br />    粉黛迷真色，魚蝦易豢牢。誰知杜陵傑，名與謫仙高。    <br />    掃地收千軌，爭標看兩艘。詩人例窮苦，天意遣奔逃。    <br />    塵暗人亡鹿，溟翻帝斬鰲。艱危思李牧，述作謝王褒。    <br />    失意各千里，哀鳴聞九皋。騎鯨遁滄海，捋虎得綈袍。    <br />    巨筆屠龍手，微官似馬曹。迂疏無事業，醉飽死遊遨。    <br />    簡牘儀刑在，兒童篆刻勞。今誰主文字，公合把旌旄。    <br />    開卷遙相憶，知音兩不遭。般斤思郢質，鯤化陋鯈濠。    <br />    恨我無佳句，時蒙致白醪。慇勤理黃菊，未遣沒蓬蒿。   </p>   <p>    <b>     <font color=\"#FF6600\">送張安道赴南都留台</font>    </b>    <br />    我公古仙伯，超然羨門姿。偶懷濟物誌，遂為世所縻。    <br />    黃龍遊帝郊，簫韶鳳來儀。終然反溟極，豈復安籠池。    <br />    出入四十年，憂患未嘗辭。一言有歸意，闔府諫莫移。    <br />    吾君信英睿，搜士及茅茨。無人長者側，何以安子思。    <br />    歸來掃一室，虛白以自怡。遊於物之初，世俗安得知。    <br />    我亦世味薄，因循鬢生絲。出處良細事，從公當有時。   </p>   <p>    <b>     <font color=\"#FF6600\">傅堯俞濟源草堂      <font size=\"2\" color=\"#6666FF\">此詩亦載山谷集</font>     </font>    </b>    <br />    微官共有田園興，老罷方尋隱退廬。栽種成陰十年事，倉黃求買萬金無。    <br />    先生卜築臨清濟，喬木如今似畫圖。鄰里亦知偏愛竹，春來相與護龍雛。   </p>   <p>    <b>     <font color=\"#FF6600\">陸龍圖詵輓詞</font>    </b>    <br />    挺然直節庇峨岷，謀道從來不計身。屬纊家無十金產，過車巷哭六州民。    <br />    塵埃輦寺三年別，樽俎岐陽一夢新。他日思賢見遺像，不論宿草更沾巾。    <br />    <font size=\"2\" color=\"#6666FF\">成都有思賢閣，畫諸公像。</font>   </p>   <p>    <b>     <font color=\"#FF6600\">胡完夫母周夫人輓詞</font>    </b>    <br />    柏舟高節冠鄉鄰，絳帳清風聳搢紳。豈似凡人但慈母，能令孝子作忠臣。    <br />    當年織屨隨方進，晚節稱觴見伯仁。回首悲涼便陳跡，凱風吹盡棘成薪。   </p>   <p>    <b>     <font color=\"#FF6600\">和柳子玉過陳絕糧二首</font>    </b>    <br />    風雨蕭蕭夜晦迷，不須鳴叫強知時。多才久被天公怪，闕食惟應爨婦知。    <br />    杜叟挽衣那及脛，顏翁食粥敢言炊。詩人情味真嘗遍，試問於君底事虧。   </p>   <p>如我自觀猶可厭，非君誰復肯相尋。圖書跌宕悲年老，燈火青熒語夜深。    <br />    早歲便懷齊物意，微官敢有濟時心。南行千里成何事，一聽秋濤萬鼓音。   </p>   <p>    <b>     <font color=\"#FF6600\">穎州初別子由二首</font>    </b>    <br />    征帆掛西風，別淚滴清穎。留連知無益，惜此須臾景。    <br />    我生三度別，此別尤酸冷。念子似先君，木訥剛且靜。    <br />    寡詞真吉人，介石乃機警。至今天下士，去莫如子猛。    <br />    嗟我久病狂，意行無坎井。有如醉且墜，幸未傷輒醒。    <br />    從今得閒暇，默坐消日永。作詩解子憂，持用日三省。   </p>   <p>近別不改容，遠別涕沾胸。咫尺不相見，實與千里同。    <br />    人生無離別，誰知恩愛重。始我來宛丘，牽衣舞兒童。    <br />    便知有此恨，留我過秋風。秋風亦已過，別恨終無窮。    <br />    問我何年歸，我言歲在東。離合既循環，憂喜迭相攻。    <br />    悟此長太息，我生如飛蓬。多憂髮早白，不見六一翁。   </p>   <p>    <b>     <font color=\"#FF6600\">歐陽少師令賦所蓄石屏</font>    </b>    <br />    何人遺公石屏風，上有水墨希微蹤。    <br />    不畫長林與巨植，獨畫峨嵋山西雪嶺上萬歲不老之孤松。    <br />    崖崩澗絕可望不可到，孤煙落日相溟濛。含風偃蹇得真態，刻畫始信天有工。    <br />    我恐畢宏韋偃死葬虢山下，骨可朽爛心難窮。    <br />    神機巧思無所發，化為煙霏淪石中。古來畫師非俗士，摹寫物像略與詩人同。    <br />    願公作詩慰不遇，無使二子含憤泣幽宮。   </p>   <p>    <b>     <font color=\"#FF6600\">陪歐陽公燕西湖</font>    </b>    <br />    謂公方壯須似雪，謂公已老光浮頰。朅來湖上飲美酒，醉後劇談猶激烈。    <br />    湖邊草木新著霜，芙蓉晚菊爭煌煌。插花起舞為公壽，公言百歲如風狂。    <br />    赤松共遊也不惡，誰能忍饑啖仙藥。已將壽夭付天公，彼徒辛苦吾差樂。    <br />    城上烏棲暮靄生，銀釭畫燭照湖明。不辭歌詩勸公飲，坐無桓伊能撫箏。   </p>   <p>    <b>     <font color=\"#FF6600\">十月一日將至渦口五里所遇風留宿</font>    </b>    <br />    長淮久無風，放意弄清快。今朝雪浪滿，始覺平野隘。    <br />    兩山控吾前，吞吐久不嘬。孤舟繫桑本，終夜舞澎湃。    <br />    舟人更傳呼，弱纜恃菅蒯。平生傲憂患，久已恬百怪。    <br />    鬼神欺吾窮，戲我聊一噫。瓶中尚有酒，信命誰能戒。   </p>   <p>    <b>     <font color=\"#FF6600\">出穎口初見淮山是日至壽州</font>    </b>    <br />    我行日夜向江海，楓葉蘆花秋興長。平淮忽迷天遠近，青山久與船低昂。    <br />    壽州已見白石塔，短棹未轉黃茅岡。波平風軟望不到，故人久立煙蒼茫。   </p>   <p>    <b>     <font color=\"#FF6600\">壽州李定少卿出餞城東龍潭上</font>    </b>    <br />    山鴉噪處古靈湫，亂沫浮涎繞客舟。未暇燃犀照奇鬼，欲將燒燕出潛虯。    <br />    使君惜別催歌管，村巷驚呼聚玃猴。此地他年頌遺愛，觀魚並記老莊周。   </p>   <p>    <b>     <font color=\"#FF6600\">濠州七絕‧塗山      <font size=\"2\" color=\"#6666FF\">下有鯀廟，山前有禹會村。</font>     </font>    </b>    <br />    川鎖支祁水尚渾，地理汪罔骨應存。樵蘇已入黃熊廟，烏鵲猶朝禹會村。   </p>   <p>    <b>     <font color=\"#FF6600\">濠州七絕‧彭祖廟      <font size=\"2\" color=\"#6666FF\">有雲母山，雲彭祖所採服也。</font>     </font>    </b>    <br />    跨歷商周看盛衰，欲將齒髮鬥蛇龜。空餐雲母連山盡，不見蟠桃著子時。   </p>   <p>    <b>     <font color=\"#FF6600\">濠州七絕‧逍遙台      <font size=\"2\" color=\"#6666FF\">莊子祠堂在開元寺，即墓為堂。</font>     </font>    </b>    <br />    常怪劉伶死便埋，豈伊忘死未忘骸。烏鳶奪得與螻蟻，誰信先生無此懷。   </p>   <p>    <b>     <font color=\"#FF6600\">濠州七絕‧觀魚台</font>    </b>    <br />    欲將同異較錙銖，肝膽猶能楚越如。若信萬殊歸一理，子今知我我知魚。   </p>   <p>    <b>     <font color=\"#FF6600\">濠州七絕‧虞姬墓</font>    </b>    <br />    帳下佳人拭淚痕，門前壯士氣如雲。倉黃不負君王意，獨有虞姬與鄭君。   </p>   <p>    <b>     <font color=\"#FF6600\">濠州七絕‧四望亭</font>    </b>    <br />    <font size=\"2\" color=\"#6666FF\">太和中刺史劉嗣之立，李紳以太子賓客分司東都，過濠，為作記。記今存而亭廢者數年矣。</font>    <br />    頹垣破礎沒柴荊，故老猶言短李亭。敢請使君重起廢，落霞孤鶩換新銘。   </p>   <p>    <b>     <font color=\"#FF6600\">濠州七絕‧浮山洞      <font size=\"2\" color=\"#6666FF\">洞在淮上夏潦不能及而冬不加高，故人疑其浮也</font>     </font>    </b>    <br />    人言洞府是鰲宮，升降隨波與海通。共坐船中那得見，乾坤浮水水浮空。   </p>   <p>    <b>     <font color=\"#FF6600\">泗州僧伽塔</font>    </b>    <br />    我昔南行舟擊汴，逆風三日沙吹面。舟人共勸禱靈塔，香火未收旗腳轉。    <br />    回頭頃刻失長橋，卻到龜山未朝飯。至人無心何厚薄，我自懷私欣所便。    <br />    耕田欲雨刈欲晴，去得順風來者怨。若使人人禱輒遂，告物應須日千變。    <br />    我今身世兩悠悠，去無所逐來無戀。得行固願留不惡，每到有求神亦倦。    <br />    退之舊雲三百尺，澄觀所營今已換。不嫌俗士污丹梯，一看雲山繞淮甸。   </p>   <p>    <b>     <font color=\"#FF6600\">龜山</font>    </b>    <br />    我生飄蕩去何求，再過龜山歲五周。身行萬里半天下，僧臥一庵初白頭。    <br />    地隔中原勞北望，潮連滄海欲東遊。元嘉舊事無人記，故壘摧頹今在不。    <br />    <font size=\"2\" color=\"#6666FF\">宋文帝遣將拒魏太武，築城此山。</font>   </p>   <p>    <b>     <font color=\"#FF6600\">發洪澤中途遇大風復還</font>    </b>    <br />    風浪忽如此，吾行欲安歸。掛帆卻西邁，此計未為非。    <br />    洪澤三十里，安流去如飛。居民見我還，勞問亦依依。    <br />    攜酒就船賣，此意厚莫違。醒來夜已半，岸木聲向微。    <br />    明日淮陰市，白魚能許肥。我行無南北，適意乃所祈。    <br />    何勞弄澎湃，終夜搖窗扉。妻孥莫憂色，更有篋中衣。   </p>   <p>    <b>     <font color=\"#FF6600\">十月十六日記所見</font>    </b>    <br />    風高月暗水雲黃，淮陰夜發朝山陽。山陽曉霧如細雨，炯炯初日寒無光。    <br />    雲收霧捲已亭午，有風北來寒欲僵。忽驚飛雹穿戶牖，迅駛不復容遮防。    <br />    市人顛沛百賈亂，疾雷一聲如頹牆。使君來呼晚置酒，坐定已復日照廊。    <br />    怳疑所見皆夢寐，百種變怪旋消亡。共言蛟龍厭舊穴，魚鱉隨徙空陂塘。    <br />    愚儒無知守章句，論說黑白推何祥。惟有主人言可用，天寒欲雪飲此觴。   </p>   <p>    <b>     <font color=\"#FF6600\">廣陵會三同捨各以其字為韻仍邀同賦劉貢父</font>    </b>    <br />    去年送劉郎，醉語已驚眾。如今各漂泊，筆硯誰能弄。    <br />    我命不在天，羿彀未必中。作詩聊遣意，老大慵譏諷。    <br />    夫子少年時，雄辯輕子貢。爾來再傷弓，戢翼念前痛。    <br />    廣陵三日飲，相對怳如夢。況逢賢主人，白酒潑春甕。    <br />    竹西已揮手，灣口猶屢送。羨子去安閒，吾邦正喧哄。   </p>   <p>    <b>     <font color=\"#FF6600\">孫巨源</font>    </b>    <br />    三年客京輦，憔悴難具論。揮汗紅塵中，但隨馬蹄翻。    <br />    人情貴往返，不報生禍根。坐令平生友，終歲不及門。    <br />    南來實清曠，但恨無與言。不謂廣陵城，得逢劉與孫。    <br />    異趣不兩立，譬如王孫猿。吾儕久相聚，恐見疑排拫。    <br />    我褊類中散，子通真巨源。絕交固未敢，且復東南奔。   </p>   <p>    <b>     <font color=\"#FF6600\">劉莘老</font>    </b>    <br />    江陵昔相遇，幕府稱上賓。再見明光宮，峨冠挹搢紳。    <br />    如今三見子，坎坷為逐臣。朝遊雲霄間，欲分丞相茵。    <br />    暮落江湖上，遂與屈子鄰。了不見喜慍，子豈真可人。    <br />    邂逅成一歡，醉語出天真。士方在田里，自比渭與莘。    <br />    出試乃大謬，芻狗難重陳。歲晚多霜露，歸耕當及辰。   </p>   <p>    <b>     <font color=\"#FF6600\">遊金山寺</font>    </b>    <br />    我家江水初發源，宦遊直送江入海。聞道潮頭一丈高，天寒尚有沙痕在。    <br />    中泠南畔石盤陀，古來出沒隨濤波。試登絕頂望鄉國，江南江北青山多。    <br />    羈愁畏晚尋歸楫，山僧苦留看落日。微風萬頃靴文細，斷霞半空魚尾赤。    <br />    是時江月初生魄，二更月落天深黑。江心似有炬火明，飛焰照山棲鳥驚。    <br />    悵然歸臥心莫識，非鬼非人竟何物。江山如此不歸山，江神見怪驚我頑。    <br />    我謝江神豈得已，有田不歸如江水。    <font size=\"2\" color=\"#6666FF\">是夜所見如此。</font>   </p>   <p>    <b>     <font color=\"#FF6600\">自金山放船至焦山</font>    </b>    <br />    金山樓觀何耽耽，撞鐘擊鼓聞淮南。焦山何有有修竹，採薪汲水僧兩三。    <br />    雲霾浪打人跡絕，時有沙戶祈春蠶。我來金山更留宿，而此不到心懷慚。    <br />    同遊盡返決獨往，賦命窮薄輕江潭。清晨無風浪自湧，中流歌嘯倚半酣。    <br />    老僧下山驚客至，迎笑喜作巴人談。自言久客忘鄉井，只有彌勒為同龕。    <br />    困眠得就紙帳暖，飽食未厭山蔬甘。山林饑臥古亦有，無田不退寧非貪。    <br />    展禽雖未三見黜，叔夜自知七不堪。行當投劾謝簪組，為我佳處留茅庵。    <br />    <font size=\"2\" color=\"#6666FF\">吳人謂水中可田者為沙。焦山長老，中江人也。</font>   </p>   <p>    <br />    <b>     <font color=\"#FF6600\">甘露寺</font>    </b>    <br />    江山豈不好，獨遊情易闌。但有相攜人，何必素所歡。    <br />    我欲訪甘露，當途無閒官。二子舊不識，欣然肯聯鞍。    <br />    古郡山為城，層梯轉朱欄。樓台斷崖上，地窄天水寬。    <br />    一覽吞數州，山長江漫漫。卻望大明寺，惟見煙中竿。    <br />    很石臥庭下，穹窿如伏羱。緬懷臥龍公，挾策事琱鑽。    <br />    一談收猘子，再說走老瞞。名高有餘想，事往無留觀。    <br />    蕭翁古鐵鑊，相對空團團。陂陀受百斛，積雨生微瀾。    <br />    泗水逸周鼎，渭城辭漢盤。山川失故態，怪此能獨完。    <br />    僧繇六化人，霓衣掛冰紈。隱見十二疊，觀者疑夸謾。    <br />    破板陸生畫，青猊戲盤跚。上有二天人，揮手如翔鸞。    <br />    筆墨雖欲盡，典刑垂不刊。赫赫贊皇公，英姿凜以寒。    <br />    古柏親手種，挺然誰敢干。枝撐雲峰裂，根入石窟蟠。    <br />    薙草得斷碑，斬崖出金棺。瘞藏豈不牢，見伏理可歎。    <br />    四雄皆龍虎，遺跡儼未刓。方其盛壯時，爭奪肯少安。    <br />    廢興屬造物，遷逝誰控摶。況彼妄庸子，而欲事所難。    <br />    古今共一軌，後世徒辛酸。聊興廣武歎，不待雍門彈。   </p>   <p>    <b>     <font color=\"#FF6600\">次韻子由柳湖感物</font>    </b>    <br />    憶昔子美在東屯，數間茅屋蒼山根。嘲吟草木調蠻獠，欲與猿鳥爭啾喧。    <br />    子今憔悴眾所棄，驅馬獨出無往還。惟有柳湖萬株柳，清陰與子供朝昏。    <br />    胡為譏評不少借，生意凌挫難為繁。柳雖無言不解慍，世俗乍見應憮然。    <br />    嬌姿共愛春濯濯，豈問空腹修蛇蟠。朝看濃翠傲炎赫，夜愛疏影搖清圓。    <br />    風翻雪陣春絮亂，蠹響啄木秋聲堅。四時盛衰各有態，搖落淒愴驚寒溫。    <br />    南山孤松積雪底，抱凍不死誰復賢。   </p>   <p>    <b>     <font color=\"#FF6600\">送蔡冠卿知饒州</font>    </b>    <br />    吾觀蔡子與人遊，掀豗笑語無不可。平時倜儻不驚俗，臨事迂闊乃過我。    <br />    橫前坑阱眾所畏，布路金珠誰不裹。爾來變化驚何速，昔號剛強今亦頗。    <br />    鄰君獨守廷尉法，晚歲卻理鄱陽柁。莫嗟天驥逐羸牛，欲試良玉須猛火。    <br />    世事徐觀真夢寐，人生不信長轗軻。知君決獄有陰功，他日老人酬魏顆。   </p>   <p>    <b>     <font color=\"#FF6600\">次韻楊褒早春</font>    </b>    <br />    窮巷淒涼苦未和，君家庭院得春多。不辭瘦馬騎沖雪，來聽佳人暗踏莎。    <br />    破恨徑須煩麴蘗，增年誰復怨羲娥。良辰樂事古難並，白髮青衫我亦歌。    <br />    細雨郊園聊種菜，冷官門戶可張羅。放朝三日君恩重，睡美不知身在何。   </p>   <p>    <b>     <font color=\"#FF6600\">初到杭州寄子由二絕</font>    </b>    <br />    眼看時事力難勝，貪戀君恩退未能。遲鈍終須投劾去，使君何日換聾丞。    <br />    聖明寬大許全身，衰病摧頹自畏人。莫上岡頭苦相望，吾方祭灶請比鄰。   </p>   <p>    <b>     <font color=\"#FF6600\">次韻柳子玉二首‧地爐</font>    </b>    <br />    細聲蚯蚓發銀瓶，擁褐橫眠天未明。衰鬢鑷殘欹雪領，壯心降盡倒風旌。    <br />    自稱丹灶錙銖火，倦聽山城長短更。聞道床頭惟竹几，夫人應不解卿卿。    <br />    <font size=\"2\" color=\"#6666FF\">自謂竹几為竹夫人。</font>    <br />    <br />    <b>     <font color=\"#FF6600\">次韻柳子玉二首‧紙帳</font>    </b>    <br />    亂文龜殼細相連，慣臥青綾恐未便。潔似僧巾白    <a target=\"_blank\" href=\"http://140.111.1.40/yitic/frc/frc06045.htm\">●</a>布，暖於蠻帳紫茸氈。    <br />    錦衾速捲持還客，破屋那愁仰見天。但恐嬌兒還惡睡，夜深踏裂不成眠。   </p>   <p>    <b>     <font color=\"#FF6600\">臘日遊孤山訪惠勤惠思二僧</font>    </b>    <br />    天欲雪，雲滿湖，樓台明滅山有無。水清石出魚可數，林深無人鳥相呼。    <br />    臘日不歸對妻孥，名尋道人實自娛。道人之居在何許，寶雲山前路盤紆。    <br />    孤山孤絕誰肯廬，道人有道山不孤。紙窗竹屋深自暖，擁褐坐睡依團蒲。    <br />    天寒路遠愁僕夫，整駕催歸及未晡。出山回望雲木合，但見野鶻盤浮圖。    <br />    慈遊淡泊歡有餘，到家恍如夢蘧蘧。作詩火急追亡逋，清景一失後難摹。   </p>   <p>    <b>     <font color=\"#FF6600\">李杞寺丞見和前篇復用元韻答之</font>    </b>    <br />    獸在藪，魚在湖，一入池檻歸期無。誤隨弓旌落塵土，坐使鞭箠環呻呼。    <br />    追胥連保罪及孥，    <font size=\"2\" color=\"#6666FF\">近屢獲鹽賊，皆坐同保徙其家。</font>百日愁歎一日娛。    <br />    白雲舊有終老約，朱綬豈合山人紆。人生何者非蘧廬，故山鶴怨秋猿孤。    <br />    何時自駕鹿車去，掃除白髮煩菖蒲。麻鞋短後隨獵夫，射弋狐兔供朝晡。    <br />    陶潛自作五柳傳，潘閬畫入三峰圖。吾年凜凜今幾餘，知非不去慚衛蘧。    <br />    歲荒無術歸亡逋，鵠則易畫虎難摹。   </p>   <p>    <b>     <font color=\"#FF6600\">再和</font>    </b>    <br />    東望海，西望湖，山平水遠細欲無。野人疏狂逐漁釣，刺史寬大容歌呼。    <br />    君恩飽暖及爾孥，才者不閒拙者娛。穿巖度嶺腳力健，未厭山水相縈紆。    <br />    三百六十古精廬，出遊無伴籃輿孤。作詩雖未造藩閾，破悶豈不賢樗蒲。    <br />    君才敏贍兼百夫，朝作千篇日未晡。朅來湖上得佳句，從此不看營丘圖。    <br />    知君篋櫝富有餘，莫惜錦繡償菅蘧。窮多鬥險誰先逋，賭取名畫不用摹。   </p>   <p>    <b>     <font color=\"#FF6600\">遊靈隱寺得來詩復用前韻</font>    </b>    <br />    君不見，錢塘湖，錢王壯觀今已無。屋堆黃金斗量珠，運盡不勞折簡呼。    <br />    四方宦遊散其孥，宮闕留與閒人娛。盛衰哀樂兩須臾，何用多憂心鬱紆。    <br />    溪山處處皆可廬，最愛靈隱飛來孤。喬松百丈蒼髯鬚，擾擾下笑柳與蒲。    <br />    高堂會食羅千夫，撞鐘擊鼓喧朝晡。凝香方丈眠氍毹，絕勝絮被縫海圖。    <br />    清風時來驚睡餘，遂超羲皇傲幾蘧。歸時棲鴉正畢逋，孤煙落日不可摹。   </p>   <p>    <b>     <font color=\"#FF6600\">戲子由</font>    </b>    <br />    宛丘先生長如丘，宛丘學舍小如舟。常時低頭誦經史，忽然欠伸屋打頭。    <br />    斜風吹帷雨注面，先生不愧旁人羞。任從飽死笑方朔，肯為雨立求秦優。    <br />    眼前勃谿何足道，處置六鑿須天遊。讀書萬卷不讀律，致君堯舜知無術。    <br />    勸農冠蓋鬧如雲，送老齏鹽甘似蜜。門前萬事不掛眼，頭雖長低氣不屈。    <br />    餘杭別駕無功勞，畫堂五丈容旂旄。重樓跨空雨聲遠，屋多人少風騷騷。    <br />    平生所慚今不恥，坐對疲氓更鞭箠。道逢陽虎呼與言，心知其非口諾唯。    <br />    居高忘下真何益，氣節消縮今無幾。文章小技安足程，先生別駕舊齊名。    <br />    如今衰老俱無用，付與時人分重輕。   </p>   <p>    <b>     <font color=\"#FF6600\">越州張中捨壽樂堂</font>    </b>    <br />    青山偃蹇如高人，常時不肯入官府。高人自與山有素，不待招邀滿庭戶。    <br />    臥龍蟠屈半東州，萬室鱗鱗枕其股。背之不見與無同，狐裘反衣無乃魯。    <br />    張君眼力覷天奧，能遣荊棘化堂宇。持頤宴坐不出門，收攬奇秀得十五。    <br />    才多事少厭閒寂。臥看雲煙變風雨。筍如玉箸椹如簪，強飲且為山作主。    <br />    不憂兒輩知此樂，但恐造物怪多取。春濃睡足午窗明，想見新茶如潑乳。   </p>   <p>    <b>     <font color=\"#FF6600\">姚屯田輓詩</font>    </b>    <br />    京口年來耆舊衰，高人淪喪路人悲。空聞韋叟一經在，不見恬侯萬石時。    <br />    貧病只知為善樂，逍遙卻恨棄官遲。七年一別真如夢，猶記蕭然瘦鶴姿。   </p>   <p>    <b>     <font color=\"#FF6600\">送岑著作</font>    </b>    <br />    懶者常似靜，靜豈懶者徒。拙則近於直，而直豈拙歟。    <br />    夫子靜且直，雍容時捲舒。嗟我復何為，相得歡有餘。    <br />    我本不違世，而世與我殊。拙於林間鳩，懶於冰底魚。    <br />    人皆笑其狂，子獨憐其愚。直者有時信，靜者不終居。    <br />    而我懶拙病，不受砭藥除。臨行怪酒薄，已與別淚俱。    <br />    後會豈無時，遂恐出處疏。惟應故山夢，隨子到吾廬。   </p>   <p>    <b>     <font color=\"#FF6600\">吉祥寺賞牡丹</font>    </b>    <br />    人老簪花不自羞，花應羞上老人頭。醉歸扶路人應笑，十里珠簾半上鉤。   </p>   <p>    <b>     <font color=\"#FF6600\">吉祥寺僧求閣名</font>    </b>    <br />    過眼榮枯電與風，久長那得似花紅。上人宴坐觀空閣，觀色觀空色即空。   </p>   <p>    <b>     <font color=\"#FF6600\">和劉道原見寄</font>    </b>    <br />    敢向清時怨不容，直嗟吾道與君東。坐談足使淮南懼，歸去方知冀北空。    <br />    獨鶴不須驚夜旦，群烏未可辨雌雄。廬山自古不到處，得與幽人子細窮。   </p>   <p>    <b>     <font color=\"#FF6600\">和劉道原詠史</font>    </b>    <br />    仲尼憂世接輿狂，臧谷雖殊竟兩亡。吳客漫陳豪士賦，桓侯初笑越人方。    <br />    名高不朽終安用，日飲無何計亦良。獨掩陳編弔興廢，窗前山雨夜浪浪。   </p>   <p>    <b>     <font color=\"#FF6600\">和劉道原寄張師民</font>    </b>    <br />    仁義大捷徑，詩書一旅亭。相誇綬若若，猶誦麥青青。    <br />    腐鼠何勞嚇，高鴻本自冥。顛狂不用喚，酒盡漸須醒。   </p>   <p>    <b>     <font color=\"#FF6600\">送張職方吉甫赴閩漕六和寺中作</font>    </b>    <br />    羨君超然鸞鶴姿，江湖欲下還飛去。空使吳兒怨不留，青山漫漫七閩路。    <br />    門前江水去掀天，寺後清池碧玉環。君如大江日千里，我如此水千山底。   </p>   <p>    <b>     <font color=\"#FF6600\">雨中遊天竺靈感觀音院</font>    </b>    <br />    蠶欲老，麥半黃，前山後山雨浪浪。農夫輟耒女廢筐，白衣仙人在高堂。   </p>   <p>    <b>     <font color=\"#FF6600\">和蔡准郎中見邀遊西湖三首</font>    </b>    <br />    夏潦漲湖深更幽，西風落木芙蓉秋。飛雪暗天雲拂地，新蒲出水柳映洲。    <br />    湖上四時看不足，惟有人生飄若浮。解顏一笑豈易得，主人有酒君應留。    <br />    君不見錢塘宦遊客，朝推囚，暮決獄，不因人喚何時休。   </p>   <p>城市不識江湖幽，如與蟪蛄語春秋。試令江湖處城市，卻似麋鹿遊汀洲。    <br />    高人無心無不可，得坎且止乘流浮。公卿故舊留不得，遇所得意終年留。    <br />    君不見拋官彭澤令，琴無弦，巾有酒，醉欲眠時遣客休。   </p>   <p>田間決水鳴幽幽，插秧未遍麥已秋。相攜燒筍苦竹寺，卻下踏藕荷花洲。    <br />    船頭斫鮮細縷縷，船尾炊玉香浮浮。臨風飽食得甘寢，肯使細故胸中留。    <br />    君不見壯士憔悴時，饑謀食，渴謀飲，功名有時無罷休。   </p>   <p>    <b>     <font color=\"#FF6600\">和子由柳湖久涸忽有水開元寺山茶舊無花今歲盛開二首</font>    </b>    <br />    太昊祠東鐵墓西，一樽曾與子同攜。回瞻郡閣遙飛檻，北望檣竿半隱堤。    <br />    飯豆羹藜思兩鵠，飲河噀水賴長霓。如今勝事無人共，花下壺盧鳥勸提。   </p>   <p>長明燈下石欄杆，長共杉松鬥歲寒。葉厚有稜犀甲健，花深少態鶴頭丹。    <br />    久陪方丈曼陀雨，羞對先生苜蓿盤。雪裡盛開知有意，明年開後更誰看。   </p>   <p>    <b>     <font color=\"#FF6600\">六月二十七日望湖樓醉書五首</font>    </b>    <br />    黑雲翻墨未遮山，白雨跳珠亂入船。捲地風來忽吹散，望湖樓下水如天。   </p>   <p>放生魚鱉逐人來，無主荷花到處開。水枕能令山俯仰，風船解與月徘徊。</p>   <p>烏菱白芡不論錢，亂繫青菰裹綠盤。忽憶嘗新會靈觀，滯留江海得加餐。</p>   <p>獻花遊女木蘭橈，細雨斜風濕翠翹。無限芳洲生杜若，吳兒不識楚辭招。</p>   <p>未成小隱聊中隱，可得長閒勝暫閒。我本無家更安往，故鄉無此好湖山。</p>   <p>    <b>     <font color=\"#FF6600\">七月一日出城舟中苦熱</font>    </b>    <br />    涼飆呼不來，流汗方被體。稀星乍明滅，暗水光彌彌。    <br />    香風過蓮芡，驚枕裂魴鯉。欠伸宿酒餘，起坐濯清泚。    <br />    火雲勢方壯，未受月露洗。身微欲安適，坐待東方啟。   </p>   <p>    <b>     <font color=\"#FF6600\">宿餘杭法喜寺寺後綠野亭望吳興諸山懷孫莘老學士</font>    </b>    <br />    徙倚秋原上，淒涼晚照中。水流天不盡，人遠思何窮。    <br />    問諜知秦過，看山識禹功。    <br />    <font size=\"2\" color=\"#6666FF\">餘杭，始皇所捨舟也。西北舟杭山，堯時洪水，繫舟山上。</font>    <br />    稻涼初吠蛤，柳老半書蟲。荷背風翻白，蓮腮雨退紅。    <br />    追遊慰遲暮，覓句效兒童。北望苕溪轉，遙憐震澤通。    <br />    烹魚得尺素，好在紫髯翁。   </p>   <p>    <b>     <font color=\"#FF6600\">宿臨安淨土寺</font>    </b>    <br />    雞鳴發餘杭，到寺已亭午。參禪固未暇，飽食良先務。    <br />    平生睡不足，急掃清風宇。閉門群動息，香篆起煙縷。    <br />    覺來烹石泉，紫筍發輕乳。晚涼沐浴罷，衰髮稀可數。    <br />    浩歌出門去，暮色入村塢。微月半隱山，圓荷爭瀉露。    <br />    相攜石橋上，夜與故人語。明朝入山房，石鏡炯當路。    <br />    昔照熊虎姿，今為猿鳥顧。廢興何足弔，萬世一仰俯。   </p>   <p>    <b>     <font color=\"#FF6600\">自淨土步至功臣寺</font>    </b>    <br />    落日岸葛巾，晚風吹羽扇。松間野步穩，竹外飛橋轉。    <br />    神功鑿橫嶺，岩石得巨片。直渡千人溝，下有微流泫。    <br />    岡巒蔚回合，金碧爛明絢。緬懷異姓王，負擔此鄉縣。    <br />    長逢跨下辱，屢乞桑間飯。誰謂山石頑，識此希世彥。    <br />    凜然英氣逼，屹起猶聳戰。他年萬騎歸，文老恣歡宴。    <br />    錦繡被原野，金珠散貧賤。竇融既入朝，吳芮空記面。    <br />    榮華坐銷歇，閱世如郵傳。惟有長明燈，依然照深殿。   </p>   <p>    <b>     <font color=\"#FF6600\">遊徑山</font>    </b>    <br />    眾峰來自天目山，勢若駿馬奔平川。中途勒破千里足，金鞭玉鐙相迴旋。    <br />    人言山住水亦住，下有萬古蛟龍淵。道人天眼識王氣，結茅宴坐荒山巔。    <br />    精誠貫山石為裂，天女下試顏如蓮。寒窗暖足來樸渥，夜缽柷水降蜿蜒。    <br />    雪眉老人朝叩門，願為弟子長參禪。爾來廢興三百載，奔走吳會輸金錢。    <br />    飛樓湧殿壓山谷，朝鐘暮鼓驚龍眠。晴空偶見浮海蜃，落日下數投林鳶。    <br />    有生共處覆載內，擾擾膏火同烹煎。近來愈覺世路隘，每到寬處差安便。    <br />    嗟余老矣百事廢，卻尋舊學心茫然。問龍乞水歸洗眼，欲看細字銷殘年。    <br />    <font size=\"2\" color=\"#6666FF\">龍井水洗病眼有效。</font>   </p>   <p>    <b>     <font color=\"#FF6600\">自徑山回得呂察推詩用其韻招之宿湖上</font>    </b>    <br />    多君貴公子，愛山如愛色。心隨葉舟去，夢繞千山碧。    <br />    新詩到中路，令我喜折屐。古來軒冕徒，操捨兩悲慄。    <br />    數朝辭簪笏，兩腳得暫赤。歸來不入府，卻走湖上宅。    <br />    寵辱吾久忘，寧畏官長詰。飄然便欲去，誰在子思側。    <br />    君能從我遊，出郭及未黑。   </p>   <p>    <b>     <font color=\"#FF6600\">宿望湖樓再和</font>    </b>    <br />    新月如佳人，出海初弄色。娟娟到湖上，瀲瀲搖空碧。    <br />    夜涼人未寢，山靜聞響屐。騷人故多感，悲秋更憀慄。    <br />    君胡不相就，朱墨紛黝赤。我行得所嗜，十日忘家宅。    <br />    但恨無友生，詩病莫訶詰。君來試吟詠，定作鶴頭側。    <br />    改罷心愈疑，滿紙蛟蛇黑。   </p>   <p>    <b>     <font color=\"#FF6600\">夜泛西湖五絕</font>    </b>    <br />    新月生魄跡未安，才破五六漸盤桓。今夜吐艷如半璧，遊人得向三更看。   </p>   <p>三更向闌月漸垂，欲落未落景特奇。明朝人事誰料得，看到蒼龍西沒時。</p>   <p>蒼龍已沒牛斗橫，東方芒角升長庚。漁人收筒及未曉，船過惟有菰蒲聲。    <br />    <font size=\"2\" color=\"#6666FF\">湖上禁漁，皆盜釣者也。</font>   </p>   <p>菰蒲無邊水茫茫，荷花夜開風露香。漸見燈明出遠寺，更待月黑看湖光。</p>   <p>湖光非鬼亦非仙，風恬浪靜光滿川。須臾兩兩入寺去，就視不見空茫然。</p>   <p>    <b>     <font color=\"#FF6600\">焦千之求惠山泉詩</font>    </b>    <br />    茲山定空中，乳水滿其腹。遇隙則發見，臭味實一族。    <br />    淺深各有值，方圓隨所蓄。或為雲洶湧，或作線斷續。    <br />    或鳴空洞中，雜佩間琴築。或流蒼石縫，宛轉龍鸞蹙。    <br />    瓶罌走四海，真偽半相瀆。貴人高宴罷，醉眼亂紅綠。    <br />    赤泥開方印，紫餅截圓玉。傾甌共歎賞，竊語笑僮僕。    <br />    豈如泉上僧，盥灑自挹掬。故人憐我病，蒻籠寄新馥。    <br />    欠伸北窗下，晝睡美方熟。精品厭凡泉，願子致一斛。   </p>   <p>    <b>     <font color=\"#FF6600\">答任師中次韻      <font size=\"2\" color=\"#6666FF\">來詩勸以詩酒自娛。</font>     </font>    </b>    <br />    閒裡有深趣，常憂兒輩知。已成歸蜀計，誰惜買山貲。    <br />    世事久已謝，故人猶見思。平生不飲酒，對子敢論詩。   </p>   <p>    <b>     <font color=\"#FF6600\">沈諫議召遊湖不赴明日得雙蓮於北山下      <br />      作一絕持獻沈既見和又別作一首因用其韻     </font>    </b>    <br />    湖上棠陰手自栽，問公更得幾回來。水仙亦恐公歸去，故遣雙蓮一夜開。    <br />    詔書行捧縷金箋，樂府應歌相府蓮。莫忘今年花發處，西湖西畔北山前。   </p>   <p>    <b>     <font color=\"#FF6600\">和歐陽少師會老堂次韻</font>    </b>    <br />    一時冠蓋盡嚴終，舊德年來豈易逢。聞道堂中延蓋叟，定應床下拜梁松。    <br />    蠹魚自曬閒箱篋，蝌蚪長收古鼎鍾。我欲棄官重問道，寸莛何以得舂容。   </p>   <p>    <b>     <font color=\"#FF6600\">和歐陽少師寄趙少師次韻</font>    </b>    <br />    朱門有遺啄，千里來燕雀。公家冷如冰，百呼無一諾。    <br />    平生親友半遷逝，公雖不怪旁人愕。世事如今臘酒濃，交情自古春雲薄。    <br />    二公凜凜和非同，疇昔心親豈貌從。白頭相映松間鶴，清句更酬雪裡鴻。    <br />    何日揚雄一廛足，卻追范蠡五湖中。   </p>   <p>    <b>     <font color=\"#FF6600\">監試呈諸試官</font>    </b>    <br />    我本山中人，寒苦盜寸廩。文辭雖少作，勉強非天廩。    <br />    既得旋廢忘，懶惰今十稔。麻衣如再著，墨水真可飲。    <br />    每聞科詔下，白汗如流瀋。此邦東南會，多士敢題品。    <br />    芻蕘盡蘭蓀，香不數葵荏。貧家見珠貝，眩晃自難審。    <br />    緬懷嘉祐初，文格變已甚。千金碎全璧，百衲收寸錦。    <br />    調和椒桂釅，咀嚼沙礫磣。廣眉成半額，學步歸踔踸。    <br />    維時老宗伯，氣壓群兒凜。蛟龍不世出，魚鮪初驚淰。    <br />    至音久乃信，知味猶食椹。至今天下士，微管幾左衽。    <br />    謂當千載後，石室祠高朕。爾來又一變，此學初誰諗。    <br />    權衡破舊法，芻豢笑凡飪。高言追衛樂，篆刻鄙曹沈。    <br />    先生周孔出，弟子淵騫寢。卻顧老鈍軀，頑樸謝鐫鋟。    <br />    諸君況才傑，容我懶且噤。聊欲廢書眠，秋濤喧午枕。   </p>   <p>    <b>     <font color=\"#FF6600\">望海樓晚景五絕</font>    </b>    <br />    海上濤頭一線來，樓前相顧雪成堆。從今潮上君須上，更看銀山二十回。    <br />    <br />    橫風吹雨入樓斜，壯觀應須好句誇。雨過潮平江海碧，電光時掣紫金蛇。    <br />    <br />    青山斷處塔層層，隔岸人家喚欲應。江上秋風晚來急，為傳鐘鼓到西興。    <br />    <br />    樓下誰家燒夜香，玉笙哀怨弄初涼。臨風有客吟秋扇，拜月無人見晚妝。    <br />    <br />    沙河燈火照山紅，歌鼓喧喧笑語中。為問少年心在否，角巾欹側鬢如蓬。   </p>   <p>    <b>     <font color=\"#FF6600\">試院煎茶</font>    </b>    <br />    蟹眼已過魚眼生，颼颼欲作松風鳴。蒙茸出磨細珠落，眩轉繞甌飛雪輕。    <br />    銀瓶瀉湯誇第二，未識古人煎水意。    <font size=\"2\" color=\"#6666FF\">古語云煎水不煎茶。</font>    <br />    君不見昔時李生好客手自煎，貴從活火發新泉。    <br />    又不見今時潞公煎茶學西蜀，定州花瓷琢紅玉。    <br />    我今貧病長苦饑，分無玉碗捧蛾眉。且學公家作茗飲，磚爐石銚行相隨。    <br />    不用撐腸拄腹文字五千卷，但願一甌常及睡足日高時。   </p>   <p>    <b>     <font color=\"#FF6600\">孫莘老求墨妙亭詩</font>    </b>    <br />    蘭亭繭紙入昭陵，世間遺跡猶龍騰。顏公變法出新意，細筋入骨如秋鷹。    <br />    徐家父子亦秀絕，字外出力中藏稜。嶧山傳刻典刑在，千載筆法留陽冰。    <br />    杜陵評書貴瘦硬，此諭未公吾不憑。短長肥瘠各有態，玉環飛燕誰敢憎。    <br />    吳興太守真好古，購買斷缺揮縑繒。龜跌入座螭隱壁，空齋晝靜聞登登。    <br />    奇蹤散出走吳越，勝事傳說誇友朋。書來乞詩要自寫，為把栗尾書溪籐。    <br />    後來視今猶視昔，過眼百世如風燈。他年劉郎憶賀監，還道同是須服膺。   </p>   <p>    <b>     <font color=\"#FF6600\">李公擇求黃鶴樓詩因記舊所聞於馮當世者</font>    </b>    <br />    黃鶴樓前月滿川，抱關老卒饑不眠。夜聞三人笑語言，羽衣著屐響空山。    <br />    非鬼非人意其仙，石扉三叩聲清圓。洞中鏗鈜落門關，縹緲入石如飛煙。    <br />    雞鳴月落風馭還，迎拜稽首願執鞭。汝非其人骨腥膻，黃金乞得重莫肩。    <br />    持歸包裹敝席氈，夜穿茅屋光射天。里閭來觀已變遷，似石非石鉛非鉛。    <br />    或取而有眾忿喧，訟歸有司今幾年。無功暴得喜欲顛，神人戲汝真可憐。    <br />    願君為考然不然，此語可信馮公傳。   </p>   <p>    <b>     <font color=\"#FF6600\">八月十日夜看月有懷子由並崔度賢良</font>    </b>    <br />    宛丘先生自不飽，更笑老崔窮百巧。一更相過三更歸，古柏陰中看參昴。    <br />    去年舉君苜蓿盤，夜傾閩酒赤如丹。今年還看去年月，露冷遙知范叔寒。    <br />    典衣自種一頃豆，那知積雨生蝌蚪。歸來四壁草蟲鳴，不如王江長飲酒。    <br />    <font size=\"2\" color=\"#6666FF\">王江，陳州道人。</font>   </p>   <p>    <b>     <font color=\"#FF6600\">催試官考較戲作</font>    </b>    <br />    八月十五夜，月色隨處好。不擇茅簷與市樓，況我官居似蓬島。    <br />    鳳咮堂前野桔香，劍潭橋畔秋荷老。八月十八潮，壯觀天下無。    <br />    鯤鵬水擊三千里，組練長驅十萬夫。紅旗青蓋互明滅，黑沙白浪相吞屠。    <br />    人生會合古難必，此景此行那兩得。願君聞此添蠟燭，門外白袍如立鵠。   </p>   <p>    <b>     <font color=\"#FF6600\">八月十七復登望海樓自和前篇是日榜出余與試官兩人復留五首</font>    </b>    <br />    樓上煙雲怪不來，樓前飛紙落成堆。非關文字須重看，卻被江山未收回。   </p>   <p>眼昏燭暗細行斜，考閱精強外已誇。明日失懷君莫怪，早知安足不成蛇。</p>   <p>亂山遮曉擁千層，睡美初涼撼不應。昨夜酒行君屢歎，定知歸夢到吳興。</p>   <p>天台桂子為誰香，倦聽空階夜點涼。賴有明朝看潮在，萬人空巷鬥新妝。</p>   <p>秋花不見眼花紅，身在孤舟兀兀中。細雨作寒知有意，未教金菊出蒿蓬。</p>   <p>    <b>     <font color=\"#FF6600\">秋懷二首</font>    </b>    <br />    苦熱念西風，常恐來無時。及茲遂淒凜，又作徂年悲。    <br />    蟋蟀鳴我床，黃葉投我帷。窗前有棲鵩，夜嘯如狐狸。    <br />    露冷梧葉脫，孤眠無安枝。熠燿亦求偶，高屋飛相追。    <br />    定知無幾見，迫此清霜期。物化逝不留，我興為嗟咨。    <br />    便當勤秉燭，為樂戒暮遲。   </p>   <p>海風東南來，吹盡三日雨。空階有餘滴，似與幽人語。    <br />    念我平生歡，寂寞守環堵。壺漿慰作勞，裹飯救寒苦。    <br />    今年秋應熟，過從飽雞黍。嗟我獨何求，萬里涉江浦。    <br />    居貧豈無食，自不安畎畝。念此坐達晨，殘燈翳復吐。   </p>   <p>    <b>     <font color=\"#FF6600\">哭歐公孤山僧惠思示小詩次韻</font>    </b>    <br />    故人已為土，衰鬢亦驚秋。猶喜孤山下，相逢說舊遊。   </p>   <p>    <b>     <font color=\"#FF6600\">梵天寺見僧守詮小詩清婉可愛次韻</font>    </b>    <br />    但聞煙外鐘，不見煙中寺。幽人行未已，草露濕芒屨。    <br />    惟應山頭月，夜夜照來去。   </p>   <p>    <b>     <font color=\"#FF6600\">和陳述古拒霜花</font>    </b>    <br />    千林掃作一番黃，只有芙蓉獨自芳。喚作拒霜知未稱，細思卻是最宜霜。   </p>   <p>    <b>     <font color=\"#FF6600\">和沈立之留別二首</font>    </b>    <br />    而今父老千行淚，一似當時初去時。不用鐫碑頌遺愛，丈人清德畏人知。    <br />    臥聞鐃鼓送歸艎，夢裡匆匆共一觴。試問別來愁幾許，春江萬斛若為量。    <br />    <font size=\"2\" color=\"#6666FF\">去時，予在江陵。</font>   </p>   <p>    <b>     <font color=\"#FF6600\">次韻孔文仲推官見贈</font>    </b>    <br />    我本糜鹿性，諒非伏轅姿。君如汗血馬，作駒已權奇。    <br />    齊驅大道中，並帶鑾鑣馳。聞聲自決驟，那復受縶維。    <br />    謂君朝發燕，秣楚日未欹。云何中道止，連蹇驢騾隨。    <br />    金鞍冒翠錦，玉勒垂青絲。旁觀信美矣，自揣良厭之。    <br />    均為人所勢，何必陋鹽輜。君看立仗馬，不敢鳴且窺。    <br />    調習困鞭箠，僅存骨與皮。人生各有志，此論我久持。    <br />    他人聞定笑，聊與吾子期。空齋臥積雨，病骨煩撐支。    <br />    秋草上垣牆，霜葉鳴階墀。門前自無客，敢作揚雄麾。    <br />    候吏報君來，弭節江之湄。一對高人談，稍忘俗吏卑。    <br />    今朝枉詩句，粲如鳳來儀。上山絕梯磴，墜海迷津涯。    <br />    憐我枯槁質，借潤生華滋。肯效世俗人，洗刮求瘢痍。    <br />    賢明日登用，清廟歌緝熙。胡不學長卿，預作封禪詞。   </p>   <p>    <b>     <font color=\"#FF6600\">湯村開運鹽河雨中督役</font>    </b>    <br />    居官不任事，蕭散羨長卿。胡不歸去來，滯留愧淵明。    <br />    鹽事星火急，誰能恤農耕。薨薨曉鼓動，萬指羅溝坑。    <br />    天雨助官政，泫然淋衣纓。人如鴨與豬，投泥相濺驚。    <br />    下馬荒堤上，四顧但湖泓。線路不容足，又與牛羊爭。    <br />    歸田雖賤辱，豈識泥中行。寄語故山友，慎毋厭藜羹。   </p>   <p>    <b>     <font color=\"#FF6600\">是日宿水陸寺寄北山清順僧二首</font>    </b>    <br />    草沒河堤雨暗村，寺藏修竹不知門。拾薪煮藥憐僧病，掃地焚香淨客魂。    <br />    農事未休侵小雪，佛燈初上報黃昏。年來漸識幽居味，思與高人對榻論。    <br />    <br />    長嫌鐘鼓聒湖山，此境蕭條卻自然。乞食繞村真為飽，無言對客本非禪。    <br />    披榛覓路沖泥入，洗足關門聽雨眠。遙想後身窮賈島，夜寒應聳作詩肩。   </p>   <p>    <b>     <font color=\"#FF6600\">客位假寐      <font size=\"2\" color=\"#6666FF\">因謁鳳翔府守陳公弼</font>     </font>    </b>    <br />    謁入不得去，兀坐如枯株。豈惟主忘客，今我亦忘吾。    <br />    同僚不解事，慍色見髯鬚。雖無性命憂，且復忍須臾。   </p>   <p>    <b>     <font color=\"#FF6600\">鹽官部役戲呈同事兼寄述古</font>    </b>    <br />    新月照水水欲冰，夜霜穿屋衣生稜。野廬半與牛羊共，曉鼓卻隨鴉鵲興。    <br />    夜來履破裘穿縫，紅頰曲眉應入夢。千夫在野口如麻，豈不懷歸畏嘲弄。    <br />    我州賢將知人勞，已釀白酒買豚羔。耐寒努力歸不遠，兩腳凍硬公須軟。   </p>   <p>    <b>     <font color=\"#FF6600\">朱壽昌郎中少不知母所在刺血寫經求之五十年去歲得之蜀中以詩賀之</font>    </b>    <br />    嗟君七歲知念母，憐君壯大心愈苦。羨君臨老得相逢，喜極無言淚如雨。    <br />    不羨白衣作三公，不愛白日昇青天。愛君五十著彩服，兒啼卻得償當年。    <br />    烹龍為炙玉為酒，鶴髮初生千萬壽。金花詔書錦作囊，白籐肩輿簾蹙繡。    <br />    感君離合我酸辛，此事今無古或聞。長陵朅來見大姊，仲孺豈意逢將軍。    <br />    開皇苦桃空記面，建中天子終不見。西河郡守誰復譏，穎谷封人羞自薦。   </p>   <p>    <b>     <font color=\"#FF6600\">將之湖州戲贈莘老</font>    </b>    <br />    餘杭自是山水窿，久聞吳興更清絕。湖中桔林新著霜，溪上苕花正浮雪。    <br />    顧渚茶牙白於齒，梅溪木瓜紅勝頰。吳兒鱠縷薄欲飛，未去先說饞涎垂。    <br />    亦知謝公到郡久，應怪杜牧尋春遲。鬢絲只好封禪榻，湖亭不用張水嬉。   </p>   <p>    <b>     <font color=\"#FF6600\">鴉種麥行</font>    </b>    <br />    霜林老鴉閒無用，畦東拾麥畦西種。畦西種得青猗猗，畦東已作牛毛稀。    <br />    明年麥熟芒攢槊，農夫未食鴉先啄。徐行俯仰若自矜，鼓翅跳踉上牛角。    <br />    憶昔舜耕歷山鳥為耘，如今老鴉種麥更辛勤。    <br />    農夫羅拜鴉飛起，勸農使者來行水。   </p>   <p>    <b>     <font color=\"#FF6600\">鹽官絕句四首‧</font>    </b>    <font color=\"#FF6600\">     <b>南寺千佛閣</b>    </font>    <br />    古邑居民半海濤，師來構築便能高。千金用盡身無事，坐看香煙繞白毫。    <br />    <font size=\"2\" color=\"#6666FF\">北寺悟空禪師塔名齊安，宣宗微時，師知其非凡人。</font>   </p>   <p>    <b>     <font color=\"#FF6600\">鹽官絕句四首</font>    </b>    <br />    已將世界等微塵，空裡浮花夢裡身。豈為龍顏更分別，只應天眼識天人。   </p>   <p>    <b>     <font color=\"#FF6600\">鹽官絕句四首‧塔前古檜</font>    </b>    <br />    當年雙檜是雙童，相對無言老更恭。庭雪到腰埋不死，如今化作雨蒼龍。   </p>   <p>    <b>     <font color=\"#FF6600\">鹽官絕句四首‧僧爽白雞</font>    </b>    <br />    斷尾雄雞本畏烹，年來聽法伴修行。還須卻置蓮花漏，老怯風霜恐不鳴。    <br />    <font size=\"2\" color=\"#6666FF\">養二十餘年，常立坐側聽經。</font>   </p>   <p>    <b>     <font color=\"#FF6600\">送張軒民寺丞赴省試</font>    </b>    <br />    龍飛甲子盡豪英，嘗喜吾猶及老成。人競春蘭笑秋菊，天教明月伴長庚。    <br />    傳家各自聞詩禮，與子相逢亦弟兄。洗眼上林看躍馬，賀詩先到古宣城。    <br />    <font size=\"2\" color=\"#6666FF\">伯父與太平州張侍讀同年，此其子。</font>   </p>   <p>    <b>     <font color=\"#FF6600\">六和寺沖師閘山溪為水軒</font>    </b>    <br />    欲放清溪自在流，忍教冰雪落沙洲。出山定被江潮涴，能為山僧更少留。   </p>   <p>    <b>     <font color=\"#FF6600\">和致仕張郎中春晝</font>    </b>    <br />    投紱歸來萬事輕，消磨未盡只風情。舊因蓴菜求長假，新為楊枝作短行。    <br />    不禱自安緣壽骨，苦藏難沒是詩名。淺斟杯酒紅生頰，細琢歌詞穩稱聲。    <br />    蝸殼卜居心自放，蠅頭寫字眼能明。盛衰閱過君應笑，寵辱年來我亦平。    <br />    跪履數從圯下老，逸書閒問濟南生。東風屈指無多日，只恐先春鶗鷢鳴。   </p>   <p>    <b>     <font color=\"#FF6600\">冬至日獨遊吉祥寺</font>    </b>    <br />    井底微陽回未回，蕭蕭寒雨濕枯荄。何人更似蘇夫子，不是花時肯獨來。   </p>   <p>    <b>     <font color=\"#FF6600\">後十餘日復至</font>    </b>    <br />    東君意淺著寒梅，千朵深紅未暇裁。安得道人殷七七，不論時節遣花開。   </p>   <p>    <b>     <font color=\"#FF6600\">戲贈</font>    </b>    <br />    惆悵沙河十里春，一番花老一番新。小樓依舊斜陽裡，不見樓中垂手人。   </p>   <p>    <b>     <font color=\"#FF6600\">和人求筆跡</font>    </b>    <br />    麥光鋪几淨無瑕，入夜青燈照眼花。從此剡籐真可弔，半紆春蚓綰秋蛇。   </p>   <p>    <b>     <font color=\"#FF6600\">再用前韻寄莘老</font>    </b>    <br />    君不見夷甫開三窟，不如長康號癡絕。癡人自得終天年，智士死智罪莫雪。    <br />    困窮誰要卿料理，舉頭看山笏拄頰。野鳧翅重自不飛，黃鶴何事兩翼垂。    <br />    泥中相從豈得久，今我不往行恐遲。江夏無雙應未去，恨無文字相娛嬉。    <br />    <font size=\"2\" color=\"#6666FF\">黃庭堅，莘老婿，能文。</font>   </p>   <p>    <br />    <b>     <font color=\"#FF6600\">畫魚歌      <font size=\"2\" color=\"#6666FF\">湖州道中作。</font>     </font>    </b>    <br />    天寒水落魚在泥，短鉤畫水如耕犁。渚蒲拔折藻荇亂，此意豈復遺鰍鯢。    <br />    偶然信手皆虛擊，本不辭勞幾萬一。一魚中刃百魚驚，蝦蟹奔忙誤跳擲。    <br />    漁人養魚如養雛，插竿冠笠驚鵜鶘。豈知白挺鬧如雨，攪水覓魚嗟已疏。   </p>   <p>    <b>     <font color=\"#FF6600\">吳中田婦歎      <font size=\"2\" color=\"#6666FF\">和賈收韻。</font>     </font>    </b>    <br />    今年粳稻熟苦遲，庶見霜風來幾時。霜風來時雨如瀉，杷頭出菌鐮生衣。    <br />    眼枯淚盡雨不盡，忍見黃穗臥青泥。茅苫一月隴上宿，天晴穫稻隨車歸。    <br />    汗流肩赬載入市，價賤乞與如糠粞。賣牛納稅拆屋炊，慮淺不及明年飢。    <br />    官今要錢不要米，西北萬里招羌兒。龔黃滿朝人更苦，不知卻作河伯婦。   </p>   <p>    <b>     <font color=\"#FF6600\">和邵同年戲贈賈收秀才三首</font>    </b>    <br />    傾蓋相歡一笑中，從來未省馬牛風。卜鄰尚可容三徑，投社終當作兩翁。    <br />    古意已將蘭緝佩，招詞閒詠桂生叢。此身自斷天休問，白髮年來漸不公。   </p>   <p>朝見新荑出舊槎，騷人孤憤苦思家。五噫處士太窮約，三賦先生多誕誇。    <br />    帳外鶴鳴奩有鏡，筒中錢盡案無鮭。玉川何日朝金闕，白晝關門守夜叉。    <br />    <font size=\"2\" color=\"#6666FF\">時賈欲再娶。</font>   </p>   <p>生涯到處似檣烏，科第無心摘頷須。黃帽刺船忘歲月，白衣擔酒慰鰥孤。    <br />    狙公欺病來分栗，水伯知饞為出鱸。莫向洞庭歌楚曲，煙波渺渺正愁予。   </p>   <p>    <b>     <font color=\"#FF6600\">遊道場山何山</font>    </b>    <br />    道場山頂何山麓，上徹雲峰下幽谷。我從山水窟中來，尚愛此山看不足。    <br />    陂湖行盡白漫漫，青山忽作龍蛇盤。山高無風松自響，誤認石齒號驚湍。    <br />    山僧不放山泉出，屋底清池照瑤席。階前合抱香入雲，月裡仙人親手植。    <br />    出山回望翠雲鬟，碧瓦朱欄縹緲間。白水田頭問行路，小溪深處是何山。    <br />    高人讀書夜達旦，至今山鶴鳴夜半。我今廢學不歸山，山中對酒空三歎。   </p>   <p>    <b>     <font color=\"#FF6600\">贈莘老七絕</font>    </b>    <br />    嗟余與子久離群，耳冷心灰百不聞。若對青山談世事，當須舉白便浮君。   </p>   <p>天目山前淥浸裾，碧瀾堂下看銜艫。作堤捍水非吾事，閒送苕溪入太湖。</p>   <p>夜來雨洗碧巑岏，浪湧雲屯繞郭寒。聞有弁山何處是，為君四面竟求看。</p>   <p>夜橋燈火照溪明，欲放扁舟取次行。暫借官奴遣吹笛，明朝新月到三更。</p>   <p>三年京國厭藜蒿，長羨淮魚壓楚糟。今日駱駝橋下泊，恣看修網出銀刀。</p>   <p>烏程霜稻襲人香，釀作春風霅水光。時復中之徐邈聖，無多酌我次公狂。</p>   <p>去年臘日訪孤山，曾借僧窗半日閒。不為思歸對妻子，道人有約徑須還。</p>   <p>    <b>     <font color=\"#FF6600\">莘老葺天慶觀小園有亭北向道士山宗說乞名與詩</font>    </b>    <br />    春風欲動北風微，歸雁亭邊送雁歸。蜀客南遊家最遠，吳山寒盡雪先晞。    <br />    扁舟去後花絮亂，五馬來時賓從非。惟有道人應不忘，抱琴無語立斜暉。   </p>   <p>    <b>     <font color=\"#FF6600\">至秀州贈錢端公安道並寄其弟惠山山人</font>    </b>    <br />    鴛鴦湖邊月如水，孤舟夜傍鴛鴦起。平明擊纜石橋亭，慚愧冒寒髯御史。    <br />    結交最晚情獨厚，論心無數今有幾。寂寞抱關歎蕭生，耆老執戟哀揚子。    <br />    怪君顏采卻秀髮，無乃遷謫反便美。天公欲困無奈何，世人共抑真疏矣。    <br />    毗陵高山錫為骨，陸子遺味泉冰齒。賢哉仲氏早拂衣，占斷此山長洗耳。    <br />    山頭望湖光潑眼，山下濯足波生指。倘容逸少問金堂，記與嵇康留石髓。   </p>   <p>    <b>     <font color=\"#FF6600\">秀州報本禪院鄉僧文長老方丈</font>    </b>    <br />    萬里家山一夢中，吳音漸已變兒童。每逢蜀叟談終日，便覺峨眉翠掃空。    <br />    師已忘言真有道，我除搜句百無功。明年採藥天台去，更欲題詩滿浙東。   </p>   <p>    <b>     <font color=\"#FF6600\">王復秀才所居雙檜二首</font>    </b>    <br />    吳王池館遍重城，奇草幽花不記名。青蓋一歸無覓處，只留雙檜待昇平。   </p>   <p>凜然相對敢相欺，直干凌空未要奇。根到九泉無曲處，世間惟有蟄龍知。</p>   <p>    <b>     <font color=\"#FF6600\">宋叔達家聽琵琶</font>    </b>    <br />    數弦已品龍香撥，半面猶遮鳳尾槽。新曲翻從玉連鎖，舊聲終愛郁輪袍。    <br />    夢迴只記歸舟字，賦罷雙垂紫錦絛。何異烏孫送公主，碧天無際雁行高。   </p>   <p>    <b>     <font color=\"#FF6600\">元日次韻張先子野見和七夕寄莘老之作</font>    </b>    <br />    得句牛女夕，轉頭參尾中。青春先入睡，白髮不遺窮。    <br />    酒社我為敵，詩罈子有功。縮頭先夏鱉，實腹鄙秋蟲。    <font size=\"2\" color=\"#6666FF\">見《玉川子》。</font>    <br />    莫唱裙垂綠，無人臉斷紅。舊交懷賀老，新進謝終童。    <br />    袍鶻雙雙瑞，腰犀一一通。小蠻知在否，試問囁嚅翁。   </p>   <p>    <b>     <font color=\"#FF6600\">正月九日有美堂飲醉歸徑睡五鼓方醒不復能眠      <br />      起閱文書得鮮於子駿所寄古意作雜興一首答之     </font>    </b>    <br />    眾人事紛擾，志士獨悄悄。何異琵琶弦，常遭腰鼓鬧。    <br />    三杯忘萬慮，醒後還皎皎。有如轆轤索，已脫重縈繞。    <br />    家人自約敕，始慕陳婦孝。可憐原巨先，放蕩今誰弔。    <br />    平生嗜羊炙，識味肯輕飽。烹蛇啖蛙蛤，頗訝能稍稍。    <br />    憂來自不寐，起視天漢渺。欄杆玉繩紙，耿耿太白曉。   </p>   <p>    <b>     <font color=\"#FF6600\">次韻答章傳道見贈</font>    </b>    <br />    並生天地宇，同閱古今宙。視下則有高，無前孰為後。    <br />    達人千鈞弩，一弛難再彀。下士沐猴冠，已繫猶跳驟。    <br />    欲將駒過隙，坐待石穿溜。君看漢唐主，宮殿悲麥秀。    <br />    而況彼區區，何異一醉富。鶢鶋非所養，俯仰眩金奏。    <br />    髑髏有餘樂，不博南面後。嗟我昔少年，守道貧非疚。    <br />    自從出求仕，役物恐見囿。馬融既依梁，班固亦事竇。    <br />    效顰豈不欲，頑質謝鐫鏤。仄聞長者言，婞直非養壽。    <br />    唾面慎勿拭，出胯當俯就。居然成懶廢，敢復齒豪右。    <br />    子如照海珠，網目疏見漏。宏材乏近用，巧舞困短袖。    <br />    坐令傾國容，臨老見邂逅。吾衰信久矣，書絕十年舊。    <br />    門前可羅雀，感子煩屢叩。願言歌緇衣，子粲還予授。   </p>   <p>    <b>     <font color=\"#FF6600\">法惠寺橫翠閣</font>    </b>    <br />    朝見吳山橫，暮見吳山縱。吳山故多態，轉側為君容。    <br />    幽人起朱閣，空洞更無物。惟有千步岡，東西作簾額。    <br />    春來故國歸無期，人言悲秋春更悲。已泛平湖思濯錦，更看橫翠憶峨眉。    <br />    雕欄能得幾時好，不獨憑欄人易老。百年興廢更堪哀，懸知草莽化池台。    <br />    遊人尋我舊遊處，但覓吳山橫處來。   </p>   <p>    <b>     <font color=\"#FF6600\">祥符寺九曲觀燈</font>    </b>    <br />    紗籠擎燭迎門入，銀葉燒香見客邀。金鼎轉丹光吐夜，寶珠穿蟻鬧連宵。    <br />    波翻焰裡元相激，魚舞湯中不畏焦。明日酒醒空想像，清吟半逐夢魂銷。   </p>   <p>    <b>     <font color=\"#FF6600\">上元過祥符僧可久房蕭然無燈火</font>    </b>    <br />    門前歌鼓鬥分朋，一室清風冷欲冰。不把琉璃閒照佛，始知無盡本無燈。   </p>   <p>    <b>     <font color=\"#FF6600\">正月二十一日病後述古邀往城外尋春</font>    </b>    <br />    屋上山禽苦喚人，檻前冰沼忽生鱗。老來厭逐紅裙醉，病起空驚白髮新。    <br />    臥聽使君鳴鼓角，試呼稚子整冠巾。曲欄幽榭終寒窘，一看郊原浩蕩春。   </p>   <p>    <b>     <font color=\"#FF6600\">有以官法酒見餉者因用前韻求述古為移廚飲湖上</font>    </b>    <br />    喜逢門外白衣人，欲膾湖中赤玉鱗。遊舫已妝吳榜穩，舞衫初試越羅新。    <br />    欲將漁釣追黃帽，未要靴刀抹絳巾。芳意十分強半在，為君先踏水邊春。   </p>   <p>    <b>     <font color=\"#FF6600\">飲湖上初晴後雨二首</font>    </b>    <br />    朝曦迎客艷重岡，晚雨留人入醉鄉。此意自佳君不會，一杯當屬水仙王。    <br />    <font size=\"2\" color=\"#6666FF\">湖上有水仙王廟。</font>   </p>   <p>水光瀲灩晴方好，山色空濛雨亦奇。欲把西湖比西子，淡妝濃抹總相宜。</p>   <p>    <b>     <font color=\"#FF6600\">往富陽新城李節推先行三日留風水洞見待</font>    </b>    <br />    春山磔磔鳴春禽，此間不可無我吟。路長漫漫傍江浦，此間不可無君語。    <br />    金魚池邊不見君，追君直過定山村。路人皆言君未遠，騎馬少年清且婉。    <br />    風巖水穴舊聞名，只隔山溪夜不行。溪橋曉溜浮梅萼，知君繫馬巖花落。    <br />    出城三日尚逶遲，妻孥怪罵歸何時。世上小兒誇疾走，如君相待今安有。   </p>   <p>    <b>     <font color=\"#FF6600\">風水洞二首和李節推</font>    </b>    <br />    風轉鳴空穴，泉幽瀉石門。虛心聞地籟，妄意覓桃源。    <br />    過客詩難好，居僧語不繁。歸瓶得冰雪，清冷慰文園。    <br />    山前雨水隔塵凡，山上仙風舞檜杉。細細龍鱗生亂石，團團羊角轉空巖。    <br />    馮夷窟宅非樑棟，禦寇車輿謝轡銜。世事漸艱吾欲去，永隨二子脫譏讒。   </p>   <p>    <b>     <font color=\"#FF6600\">獨遊富陽普照寺</font>    </b>    <br />    富春真古邑，此寺亦唐餘。鶴老依喬木，龍歸護賜書。    <br />    連筒春水遠，出谷晚鐘疏。欲繼江潮韻，何人為起予。   </p>   <p>    <b>     <font color=\"#FF6600\">自普照遊二庵</font>    </b>    <br />    長松吟風晚雨細，東庵半掩西庵閉。山行盡日不逢人，浥浥野梅香入袂。    <br />    居僧笑我戀清景，自厭山深出無計。我雖愛山亦自笑，獨往神傷後難繼。    <br />    不如西湖飲美酒，紅杏碧桃香覆髻。作詩寄謝採薇翁，本不避人那避世。   </p>   <p>    <b>     <font color=\"#FF6600\">富陽妙庭觀董雙成故宅發地得丹鼎覆以銅盤承以琉      <br />      璃盆盆既破碎丹亦為人爭奪持去今獨盤鼎在耳二首     </font>    </b>    <br />    人去山空鶴不歸，丹亡鼎在世徒悲。可憐九轉功成後，卻把飛昇乞內芝。   </p>   <p>琉璃擊碎走金丹，無復神光發舊壇。時有世人來舐鼎，俗隨雞犬事劉安。</p>   <p>    <b>     <font color=\"#FF6600\">新城道中二首</font>    </b>    <br />    東風知我欲山行，吹斷簷間積雨聲。嶺上晴雲披絮帽，樹頭初日掛銅鉦。    <br />    野桃含笑竹籬短，溪柳自搖沙水清。西崦人家應最樂，煮芹燒筍餉春耕。   </p>   <p>身世悠悠我此行，溪邊委轡聽溪聲。散材畏見搜林斧，疲馬思聞捲旆鉦。    <br />    細雨足時茶戶喜，亂山深處長官清。人間岐路知多少，試向桑田問耦耕。   </p>   <p>    <b>     <font color=\"#FF6600\">山村五絕</font>    </b>    <br />    竹籬茅屋趁溪斜，春入山村處處花。無象太平還有象，孤煙起處是人家。   </p>   <p>煙雨濛濛雞犬聲，有生何處不安生。但教黃犢無人佩，布穀何勞也勸耕。</p>   <p>老翁七十自腰鐮，慚愧春山筍蕨甜。豈是聞韻解忘味，邇來三月食無鹽。</p>   <p>杖藜裹飯去匆匆，過眼青錢轉手空。贏得兒童語音好，一年強半在城中。</p>   <p>竊祿忘歸我自羞，豐年底事汝憂愁。不須更待飛鳶墜，方念平生馬少遊。</p>   <p>    <b>     <font color=\"#FF6600\">湖上夜歸</font>    </b>    <br />    我飲不盡器，半酣尤味長。籃輿湖上歸，春風吹面涼。    <br />    行到孤山西，夜色已蒼蒼。清吟雜夢寐，得句旋已忘。    <br />    尚記梨花村，依依聞暗香。入城定何時，賓客半在亡。    <br />    睡眼忽驚矍，繁燈鬧河塘。市人拍手笑，狀如失林獐。    <br />    始悟山野姿，異趣難自強。人生安為樂，吾策殊未良。   </p>   <p>    <b>     <font color=\"#FF6600\">寒食未明至湖上太守未來兩縣令先在</font>    </b>    <br />    城頭月落尚啼烏，烏榜紅舷早滿湖。鼓吹未容迎五馬，水雲先已颺雙鳧。    <br />    映山黃帽螭頭舫，夾道青煙鵲尾爐。老病逢春只思睡，獨求僧榻寄須臾。   </p>   <p>    <b>     <font color=\"#FF6600\">次韻孫莘老見贈時莘老移廬州因以別之</font>    </b>    <br />    爐錘一手賦形殊，造物無心敢忘渠。我本疏頑固當爾，子猶淪落況其餘。    <br />    龔黃側畔難言政，羅趙前頭且眩書。惟有陽關一杯酒，慇勤重唱贈離居。    <br />    <font size=\"2\" color=\"#6666FF\">莘老見稱政事與書，而莘老書至不工。</font>   </p>   <p>    <b>     <font color=\"#FF6600\">贈別</font>    </b>    <br />    青鳥銜巾久欲飛，黃鶯別主更悲啼。慇勤莫忘分攜處，湖水東邊鳳嶺西。   </p>   <p>    <b>     <font color=\"#FF6600\">次韻代留別</font>    </b>    <br />    絳蠟燒殘玉斝飛，離歌唱徹萬行啼。他年一舸鴟夷去，應記儂家舊住西。   </p>   <p>    <b>     <font color=\"#FF6600\">月兔茶</font>    </b>    <br />    環非環，玦非玦，中有迷離玉兔兒。    <br />    一似佳人裙上月，月圓還缺缺還圓，此月一缺圓何年。    <br />    君不見鬥茶公子不忍鬥小團，上有雙銜綬帶雙飛鸞。   </p>   <p>    <b>     <font color=\"#FF6600\">薄命佳人</font>    </b>    <br />    雙頰凝酥髮抹漆，眼光入簾珠的皪。故將白練作仙衣，不許紅膏污天質。    <br />    吳音嬌軟帶兒癡，無限閒愁總未知。自古佳人多命薄，閉門春盡楊花落。   </p>   <p>    <b>     <font color=\"#FF6600\">吉祥寺花將落而述古不至</font>    </b>    <br />    今歲東風巧剪裁，含情只待使君來。對花無信花應恨，直恐明年便不開。   </p>   <p>    <b>     <font color=\"#FF6600\">述古聞之明日即來坐上復用前韻同賦</font>    </b>    <br />    仙衣不用剪刀裁，國色初酣卯酒來。太守問花花有語，為君零落為君開。   </p>   <p>    <b>     <font color=\"#FF6600\">李鈐轄坐上分題戴花</font>    </b>    <br />    二八佳人細馬馱，十千美酒渭城歌。簾前柳絮驚春晚，頭上花枝奈老何。    <br />    露濕醉巾香掩冉，月明歸路影婆娑。綠珠吹笛何時見，欲把斜紅插皂羅。   </p>   <p>    <b>     <font color=\"#FF6600\">於潛令刁同年野翁亭</font>    </b>    <br />    山翁不出山，溪翁長在溪。    <font size=\"2\" color=\"#6666FF\">前二令作二翁亭。</font>    <br />    不如野翁來往溪山間，上友麋鹿下鳧鷖，問翁何所樂，三年不去煩推擠。    <br />    翁言此間亦有樂，非絲非竹非蛾眉。山人醉後鐵冠落，溪女笑時銀櫛低。    <br />    我來觀政問風謠，皆云吠犬足生氂。    <br />    但恐此翁一旦捨此去，長使山人索寞溪女啼。    <br />    <font size=\"2\" color=\"#6666FF\">天目山唐道士常冠鐵冠，於潛婦女皆插大銀櫛，長尺許，謂之蓬沓。</font>   </p>   <p>    <b>     <font color=\"#FF6600\">於潛女</font>    </b>    <br />    青裙縞袂於潛女，兩足如霜不穿屨。觰沙鬢髮絲穿檸，蓬沓障前走風雨。    <br />    老濞宮妝傳父祖，至今遺民悲故主。苕溪楊柳初飛絮，照溪畫眉渡溪去。    <br />    逢郎樵歸相媚嫵，不信姬姜有齊魯。   </p>   <p>    <b>     <font color=\"#FF6600\">自昌化雙溪館下步尋溪源至治平寺二首</font>    </b>    <br />    亂山滴翠衣裘重，雙澗響空窗戶搖。飽食不嫌溪筍瘦，穿林閒覓野芎苗。    <br />    卻愁縣令知遊寺，尚喜漁人爭渡橋。正似醴泉山下路，桑枝刺眼麥齊腰。    <br />    <br />    每見田園輒自招，倦飛不擬控扶搖。共疑楊惲非鋤豆，誰信劉章解立苗。    <br />    老去尚餐彭澤米，夢歸時到錦江橋。宦遊莫作無家客，舉族長懸似細腰。   </p>   <p>    <b>     <font color=\"#FF6600\">於潛僧綠筠軒</font>    </b>    <br />    可使食無肉，不可居無竹。無肉令人瘦，無竹令人俗。    <br />    人瘦尚可肥，士俗不可醫。旁人笑此言，似高還似癡。    <br />    若對此君仍大嚼，世間那有揚州鶴。   </p>   <p>    <b>     <font color=\"#FF6600\">與臨安令宗人同年劇飲</font>    </b>    <br />    我雖不解飲，把盞歡意足。試呼白髮感秋人，令唱黃雞催曉曲。    <br />    與君登科如隔晨，敝袍霜葉空殘綠。如今莫問老與少，兒子森森如立竹。    <br />    黃雞催曉不須愁，老盡世人非我獨。   </p>   <p>    <b>     <font color=\"#FF6600\">寶山晝睡</font>    </b>    <br />    七尺頑軀走世塵，十圍便腹貯天真。此中空洞渾無物，何止容君數百人。   </p>   <p>    <b>     <font color=\"#FF6600\">僧清順新作垂雲亭</font>    </b>    <br />    江山雖有餘，亭榭苦難穩。登臨不得要，萬象各偃蹇。    <br />    惜哉垂雲軒，此地得何晚。天功爭向背，詩眼巧增損。    <br />    路窮朱欄出，山破石壁狠。海門浸坤軸，湖尾抱雲巘。    <br />    蔥蔥城郭麗，淡淡煙村遠。紛紛烏鵲去，一一漁樵返。    <br />    雄觀快新獲，微景收昔遁。道人真古人，嘯詠慕嵇阮。    <br />    空齋臥蒲褐，芒屨每自捆。天憐詩人窮，乞與供詩本。    <br />    我詩久不作，荒澀旋鋤墾。從君覓佳句，咀嚼廢朝飯。   </p>   <p>    <b>     <font color=\"#FF6600\">五月十日與呂仲甫周邠僧惠勤惠思清順可久惟肅義詮同泛湖遊北山</font>    </b>    <br />    三吳雨連月，湖水日夜添。尋僧去無路，瀲瀲水拍簷。    <br />    駕言徂北山，得與幽人兼。清風洗昏翳，晚景分濃纖。    <br />    縹緲朱樓人，斜陽半疏簾。臨風一揮手，悵焉起遐瞻。    <br />    世人騖朝市，獨向溪山廉。此樂得有命，輕薄神所殲。   </p>   <p>    <b>     <font color=\"#FF6600\">會客有美堂周邠長官與數僧同泛湖往北山湖      <br />      中聞堂上歌笑聲以詩見寄因和二首時周有服     </font>    </b>    <br />    藹藹君詩似嶺雲，從來不許醉紅裙。不知野屐穿山翠，惟見輕橈破浪紋。    <br />    頗憶呼盧袁彥道，難邀罵座灌將軍。    <font size=\"2\" color=\"#6666FF\">皆取其有服也。</font>    <br />    晚風落日元無主，不惜清涼與子分。載酒無人過子雲，掩關晝臥客書裙。    <br />    歌喉不共聽珠貫，醉面何因作纈紋。僧侶且陪香火社，詩壇欲斂鸛鵝軍。    <br />    憑君遍繞湖邊寺，漲淥晴來已十分。   </p>   <p>    <b>     <font color=\"#FF6600\">席上代人贈別三首</font>    </b>    <br />    淒音怨亂不成歌，縱使重來奈老何。淚眼無窮似梅雨，一番勻了一番多。    <br />    天上麒麟豈混塵，籠中翡翠不由身。那知昨夜香閨裡，更有偷啼暗別人。    <br />    蓮子劈開須見臆，楸枰著盡更無期。破衫卻有重逢處，一飯何曾忘卻時。   </p>   <p>    <b>     <font color=\"#FF6600\">唐道人言天目山上俯視雷雨每大雷電但聞雲中如嬰兒聲殊不聞雷震也</font>    </b>    <br />    已外浮名更外身，區區雷電若為神。山頭只作嬰兒看，無限人間失箸人。   </p>   <p>    <b>     <font color=\"#FF6600\">追和子由去歲試舉人洛下所寄詩五首暴雨初晴樓上晚景</font>    </b>    <br />    秋後風光雨後山，滿城流水碧潺潺。煙雲好處無多子，及取昏鴉未到間。    <br />    洛邑從來天地中，嵩高蒼翠北邙紅。風流耆舊消磨盡，只有青山對病翁。    <br />    <font size=\"2\" color=\"#6666FF\">謂富公也。</font>    <br />    白汗翻漿午景前，雨餘風物便蕭然。應傾半熟鵝黃酒，照見新晴水碧天。    <br />    疾雷破屋雨翻河，一掃清風未覺多。應似畫師吳道子，高堂巨壁寫降魔。    <br />    客路三年不見山，上樓相對夢魂間。明朝卻踏紅塵去，羞向清伊照病顏。   </p>   <p>    <b>     <font color=\"#FF6600\">過廣愛寺見三學演師觀楊惠之塑寶山朱瑤畫文殊普賢三首</font>    </b>    <br />    寓世身如夢，安閒日似年。敗蒲翻覆臥，破    <a target=\"_blank\" href=\"http://140.111.1.40/yitic/frc/frc12679.htm\">●</a>再三連。    <br />    勸客眠風竹，長齋飲石泉。回頭萬事錯，自笑覺師賢。    <br />    妙跡苦難尋，茲山見幾層。亂峰螺髻出，絕澗陣雲崩。    <br />    措意元同畫，觀空欲問僧。莫教林下意，終老歎何曾。    <br />    朱瑤唐晚輩，得法尚雄深。滿寺空遺跡，何人識苦心。    <br />    長廊欹雨腳，破壁撼鐘音。成敗無窮事，他年復弔今。   </p>   <p>    <b>     <font color=\"#FF6600\">韓子華石淙莊</font>    </b>    <br />    絳侯百萬兵，尚畏書牘背。功名意不已，數與危機會。    <br />    我公抱絕識，凜凜鎮橫潰。欲收伊呂跡，遠與巢由對。    <br />    誓言雖未從，久已斷諸內。區區為懷祖，頗覺羲之隘。    <br />    此身隨造物，一葉舞澎湃。田園不早定，歸宿終安在。    <br />    彼美石淙莊，每到百事廢。泉流知人意，屈折作濤瀨。    <br />    寒光洗肝膈，清響跨竽籟。我舊門前客，放言不自外。    <br />    園中亦何有，薈蔚可勝計。請公試回首，歲晚餘蒼檜。   </p>   <p>    <b>     <font color=\"#FF6600\">立秋日禱雨宿靈隱寺同周徐二令</font>    </b>    <br />    百重堆案掣身閒，一葉秋聲對榻眠。床下雪霜侵戶月，枕中琴築落階泉。    <br />    崎嶇世味嘗應遍，寂寞山棲老漸便。惟有憫農心尚在，起瞻雲漢更茫然。   </p>   <p>    <b>     <font color=\"#FF6600\">病中獨遊淨慈謁本長老周長官以詩見寄仍邀遊靈隱因次韻答之</font>    </b>    <br />    臥聞禪老入南山，淨掃清風五百間。我與世疏宜獨往，君緣詩好不容攀。    <br />    自知樂事年年減，難得高人日日閒。欲問雲公覓心地，要知何處是無還。    <br />    <font size=\"2\" color=\"#6666FF\">《楞嚴經》云：我今示汝無所還地。</font>   </p>   <p>    <b>     <font color=\"#FF6600\">病中遊祖塔院</font>    </b>    <br />    紫李黃瓜村路香，烏紗白葛道衣涼。閉門野寺松陰轉，欹枕風軒客夢長。    <br />    因病得閒殊不惡，安心是藥更無方。道人不惜階前水，借與匏樽自在嘗。   </p>   <p>    <b>     <font color=\"#FF6600\">虎跑泉</font>    </b>    <br />    亭亭石塔東峰上，此老初來百神仰。虎移泉眼趁行腳，龍作浪花供撫掌。    <br />    至今遊人灌濯罷，臥聽空階環玦響。故知此老如此泉，莫作人間去來想。   </p>   <p>    <b>     <font color=\"#FF6600\">佛日山榮長老方丈五絕</font>    </b>    <br />    陶令思歸久未成，遠公不出但聞名。山中只有蒼髯叟，數里蕭蕭管送迎。    <br />    千株玉槊攙雲立，一穗珠旒落鏡寒。何處霜眉碧眼客，結為三友冷相看。    <br />    東麓雲根露角牙，細泉幽咽走金沙。不堪土肉埋山骨，未放蒼龍浴渥窪。    <br />    食罷茶甌未要深，清風一榻抵千金。腹搖鼻息庭花落，還盡平生未足心。    <br />    日射迴廊午枕明，水沉銷盡碧煙橫。山人睡覺無人見，只有飛蚊繞鬢鳴。   </p>   <p>    <b>     <font color=\"#FF6600\">癸丑春分後雪</font>    </b>    <br />    雪入春分省見稀，半開桃李不勝威。應慚落地梅花識，卻作漫天柳絮飛。    <br />    不分東君專節物，故將新巧發陰機。從今造物尤難料，更暖須留禦臘衣。   </p>   <p>    <b>     <font color=\"#FF6600\">孤山二詠      <font size=\"2\" color=\"#6666FF\">並引</font>     </font>    </b>    <br />    孤山有陳時柏二株。其一為人所薪，山下老人自為兒已見其枯矣，然堅悍    <br />    如金石，愈於未枯者。僧志詮作堂於其側，名之曰柏堂。堂與白公居易竹    <br />    閣相連。屬余作二詩以記之。   </p>   <p>柏堂道人手種幾生前，鶴骨龍姿尚宛然。雙干一先神物化，九朝三見太平年。    <br />    忽驚華構依巖出，乞與佳名到處傳。此柏未枯君記取，灰心聊伴小乘禪。    <br />    竹閣海山兜率兩茫然，古寺無人竹滿軒。白鶴不留歸後語，蒼龍猶是種時孫。    <br />    兩叢卻似蕭郎筆，千畝空懷渭上村。欲把新詩問遺像，病維摩詰更無言。   </p>   <p>    <b>     <font color=\"#FF6600\">與述古自有美堂乘月夜歸</font>    </b>    <br />    娟娟雲月稍侵軒，瀲瀲星河半隱山。魚鑰未收清夜永，鳳簫猶在翠微間。    <br />    淒風瑟縮經絃柱，香霧淒迷著髻鬟。共喜使君能鼓樂，萬人爭看火城還。   </p>   <p>    <b>     <font color=\"#FF6600\">有美堂暴雨</font>    </b>    <br />    遊人腳底一聲雷，滿座頑雲撥不開。天外黑風吹海立，浙東飛雨過江來。    <br />    十分瀲灩金樽凸，千杖敲鏗羯鼓催。喚起謫仙泉灑面，倒傾蛟室瀉瓊瑰。   </p>   <p>    <b>     <font color=\"#FF6600\">八月十五日看潮五絕</font>    </b>    <br />    定知玉兔十分圓，已作霜風九月寒。寄語重門休上鑰，夜潮留向月中看。    <br />    萬人鼓噪懾吳儂，猶似浮江老阿童。欲識潮頭高幾許，越山渾在浪花中。    <br />    江邊身世兩悠悠，久與滄波共白頭。造物亦知人易老，故教江水更西流。    <br />    吳兒生長狎濤淵，冒利輕生不自憐。東海若知明主意，應教斥鹵變桑田。    <br />    <font size=\"2\" color=\"#6666FF\">是時新有旨禁弄潮。</font>    <br />    江神河伯兩醯雞，海若東來氣吐霓。安得夫差水犀手，三千強弩射潮低。    <br />    <font size=\"2\" color=\"#6666FF\">吳越王嘗以弓弩射潮頭，與海神戰，自爾水不近城。</font>   </p>   <p>    <b>     <font color=\"#FF6600\">東陽水樂亭      <font size=\"2\" color=\"#6666FF\">為東陽令王都官概作。</font>     </font>    </b>    <br />    君不學白公引涇東注渭，五斗黃泥一鍾水。    <br />    又不學哥舒橫行西海頭，歸來羯鼓打涼州。    <br />    但向空山石壁下，愛此有聲無用之清流。流泉無絃石無竅，強名水樂人人笑。    <br />    慣見山僧已厭聽，多情海月空留照。洞庭不復來軒轅，至今魚龍舞鈞天。    <br />    聞道磬襄東入海，遺聲恐在海山間。鏘然澗谷含宮徵，節奏未成君獨喜。    <br />    不須寫入薰風絃，縱有此聲無此耳。   </p>   <p>    <b>     <font color=\"#FF6600\">與周長官李秀才遊徑山二君先以詩見寄次其韻二首</font>    </b>    <br />    少年飲紅裙，酒盡推不去。呼來徑山下，試與洗塵霧。    <br />    瘦馬惜障泥，臨流不肯渡。獨有汝南君，從我無朝暮。    <br />    肯將紅塵腳，暫著白雲屨。嗟我與世人，何異笑百步。    <br />    功名一破甑，棄置何用顧。更憑陶靖節，往問征夫路。   </p>   <p>龍亦戀故居，百年尚來去。至今雨雹夜，殿暗風纏霧。    <br />    而我棄鄉國，大江忘北渡。便欲此山前，築室安遲暮。    <br />    又恐太幽獨，歲晚霜入屨。同遊得李生，仄足隨蹇步。    <br />    孔明不自愛，臨老起三顧。吾歸便卻掃，誰踏門前路。   </p>   <p>    <b>     <font color=\"#FF6600\">臨安三絕‧將軍樹</font>    </b>    <br />    阿堅澤畔菰蒲節，玄德牆頭羽葆桑。不會世間閒草木，與人何事管興亡。   </p>   <p>    <b>     <font color=\"#FF6600\">臨安三絕‧錦溪</font>    </b>    <br />    楚人休笑沐猴冠，越俗徒誇翁子賢。五百年間異人出，盡將錦繡裹山川。   </p>   <p>    <b>     <font color=\"#FF6600\">臨安三絕‧石鏡</font>    </b>    <br />    山雞舞破半巖雲，菱葉開殘野水春。應笑武都山下土，枉教明月殉佳人。   </p>   <p>    <b>     <font color=\"#FF6600\">登玲瓏山</font>    </b>    <br />    何年僵立兩蒼龍，瘦脊盤盤尚倚空。翠浪舞翻紅罷亞，白雲穿破碧玲瓏。    <br />    三休亭上工延月，九折巖前巧貯風。腳力盡時山更好，莫將有限趁無窮。   </p>   <p>    <b>     <font color=\"#FF6600\">宿九仙山      <font size=\"2\" color=\"#6666FF\">九仙謂左元放、許邁、王、謝之流。</font>     </font>    </b>    <br />    風流王謝古仙真，一去空山五百春。玉室金堂餘漢士，桃花流水失秦人。    <br />    困眠一榻香凝帳，夢繞千巖冷逼身。夜半老僧呼客起，雲峰缺處湧冰輪。   </p>   <p>    <b>     <font color=\"#FF6600\">陌上花三首      <font size=\"2\" color=\"#6666FF\">並引</font>     </font>    </b>    <br />    遊九仙山，聞里中兒歌《陌上花》。父老云：吳越王妃每歲春必歸臨安，    <br />    王以書遺妃曰：「陌上花開，可緩緩歸矣。」吳人用其語為歌，含思宛轉    <br />    ，聽之淒然，而其詞鄙野，為易之云。   </p>   <p>陌上花開蝴蝶飛，江山猶是昔人非。遺民幾度垂垂老，遊女長歌緩緩歸。</p>   <p>陌上山花無數開，路人爭看翠駢來。若為留得堂堂去，且更從教緩緩回。</p>   <p>生前富貴草頭露，身後風流陌上花。已作遲遲君去魯，猶歌緩緩妾回家。</p>   <p>    <b>     <font color=\"#FF6600\">遊東西巖      <font size=\"2\" color=\"#6666FF\">即謝安東山也。</font>     </font>    </b>    <br />    謝公含雅量，世運屬艱難。況復情所鍾，感慨萃中年。    <br />    正賴絲與竹，陶寫有餘歡。嘗恐兒輩覺，坐令高趣闌。    <br />    獨攜縹緲人，來上東西山。放懷事物外，徙倚弄雲泉。    <br />    一旦功業成，管蔡復流言。慷慨桓野王，哀歌和清彈。    <br />    挽須起流涕，始知使君賢。意長日月促，臥病已辛酸。    <br />    慟哭西州門，往駕那復還。空餘行樂處，古木昏蒼煙。   </p>   <p>    <b>     <font color=\"#FF6600\">宿海會寺</font>    </b>    <br />    籃輿三日山中行，山中信美少曠平。下投黃泉上青冥，線路每與猿猱爭。    <br />    重樓束縛遭澗坑，兩股酸辛飢腸鳴。北度飛橋踏彭鏗，繚垣百步如古城。    <br />    大鐘橫撞千指迎，高堂延客夜不扃。杉槽漆斛江河傾，本來無垢洗更輕。    <br />    倒床鼻息四鄰驚，紞如五鼓天未明。木魚呼粥亮且清，不聞人聲聞履聲。   </p>   <p>    <b>     <font color=\"#FF6600\">海會寺清心堂</font>    </b>    <br />    南郭子綦初喪我，西來達摩尚求心。此堂不說有清濁，遊客自觀隨淺深。    <br />    兩歲頻為山水役，一溪長照雪霜侵。紛紛無補竟何事，慚愧高人閉戶吟。   </p>   <p>    <b>     <font color=\"#FF6600\">徑山道中次韻答周長官兼贈蘇寺丞</font>    </b>    <br />    年來戰紛華，漸覺夫子勝。欲求五畝宅，灑掃樂清淨。    <br />    學道恨日淺，問禪慚聽瑩。聊為山水行，遂此麋鹿性。    <br />    獨遊吾未果，覓伴誰復聽。吾宗古遺直，窮達付前定。    <br />    餔糟醉方熟，灑面呼不醒。奈何效燕蝠，屢欲爭晨暝。    <br />    不如從我遊，高論發犀柄。溪南渡橫木，山寺稱小徑。    <br />    <font size=\"2\" color=\"#6666FF\">太平寺，俗號小徑山。</font>    <br />    幽尋自茲始，歸路微月映。南望功臣山，雲外盤飛磴。    <br />    三更渡錦水，再宿留石鏡。緬懷周與李，能作洛生詠。    <br />    明朝二子至，詩律嚴號令。籃輿置紙筆，得句輕千乘。    <br />    玲瓏苦奇秀，名實巧相稱。九仙更幽絕，笑語千山應。    <br />    空巖側破甕，飛流灑浮磬。山前見亦，候吏鐃鼓競。    <br />    我生本艱奇，塵土滿釜甑。山禽與野獸，知我久蹭蹬。    <br />    笑謂候吏還，御虎吾有命。徑山雖雲遠，行李稍可並。    <br />    頗訝王子猷，忽起山陰興。但報菊花開，吾當理歸榜。   </p>   <p>    <b>     <font color=\"#FF6600\">汪覃秀才久留山中以詩見寄次其韻</font>    </b>    <br />    季子應嗔不下機，棄家來伴碧雲師。中秋冷坐無因醉，半月長齋未肯辭。    <br />    擲簡搖毫無忤色，    <font size=\"2\" color=\"#6666FF\">汪善書，託寫諸人詩。</font>投名入社有新詩。    <br />    飛騰桂籍他年事，莫忘山中採藥時。   </p>   <p>    <b>     <font color=\"#FF6600\">再遊徑山</font>    </b>    <br />    老人登山汗如濯，到山困臥呼不覺。覺來五鼓日三竿，始信孤雲天一握。    <br />    <font size=\"2\" color=\"#6666FF\">古語云：孤雲兩角，去天一握。</font>    <br />    平生未省出艱險，兩足慣曾行犖確。含暉亭上望東溟，凌霄峰頭挹南嶽。    <br />    共愛絲杉翠絲亂，誰見玉芝紅玉琢。白雲何事自來往，明月長圓無晦朔。    <br />    <font size=\"2\" color=\"#6666FF\">山有白雲峰、明月庵。</font>    <br />    塚上雞鳴猶憶欽，山前鳳舞遠征璞。雪窗馴兔元不死，煙嶺孤猿苦難捉。    <br />    從來白足傲死生，不怕黃巾把刀槊。榻上雙痕凜然在，劍頭一吷何須角。    <br />    <font size=\"2\" color=\"#6666FF\">以上皆山中故事。</font>    <br />    嗟我昏頑晚聞道，與世齟齬空多學。靈水先除眼界花，清詩為洗心源濁。    <br />    <font size=\"2\" color=\"#6666FF\">龍井水洗眼有效。</font>    <br />    騷人未要逃競病，禪老但喜聞剝啄。此生更得幾回來，從今有暇無辭數。   </p>   <p>    <b>     <font color=\"#FF6600\">洞霄宮</font>    </b>    <br />    上帝高居愍世頑，故留瓊館在凡間。青山九鎖不易到，作者七人相對閒。    <br />    <font size=\"2\" color=\"#6666FF\">《論語》云作者七人矣，今監宮凡七人。</font>    <br />    庭下流泉翠蛟舞，洞中飛鼠白鴉翻。長松怪石宜霜鬢，不用金丹苦駐顏。   </p>   <p>    <b>     <font color=\"#FF6600\">初自徑山歸述古召飲介亭以病先起</font>    </b>    <br />    西風初作十分涼，喜見新橙透甲香。遲暮賞心驚節物，登臨病眼怯秋光。    <br />    慣眠處士雲庵裡，倦醉佳人錦瑟旁。猶有夢迴清興在，臥聞歸路樂聲長。   </p>   <p>    <b>     <font color=\"#FF6600\">明日重九亦以病不赴述古會再用前韻</font>    </b>    <br />    月入秋帷病枕涼，霜飛夜簟故衾香。可憐吹帽狂司馬，空對親舂老孟光。    <br />    不作雍容傾座上，翻成骯髒倚門旁。人間此會論今古，細看茱萸感歎長。   </p>   <p>    <b>     <font color=\"#FF6600\">九日尋臻闍梨遂泛小舟至勤師院二首</font>    </b>    <br />    白髮長嫌歲月侵，病眸兼怕酒杯深。南屏老宿閒相過，東閣郎君懶重尋。    <br />    試碾露芽烹白雪，休拈霜蕊嚼黃金。扁舟又截平湖去，欲訪孤山支道林。   </p>   <p>湖上青山翠作堆，蔥蔥郁郁氣佳哉。笙歌叢裡抽身出，雲水光中洗眼來。    <br />    白足赤髭迎我笑，拒霜黃菊為誰開。明年桑苧煎茶處，憶著衰翁首重回。    <br />    <font size=\"2\" color=\"#6666FF\">皎然有《九日與陸羽煎茶》詩，羽自號桑苧翁。餘來年九日去此久矣。</font>   </p>   <p>    <b>     <font color=\"#FF6600\">九日舟中望見有美堂上魯少卿飲處以詩戲之</font>    </b>    <br />    指點雲間數點紅，笙歌正擁紫髯翁。誰知愛酒龍山客，卻在漁舟一葉中。    <br />    西閣珠簾捲落暉，水沉煙斷佩聲微。遙知通德淒涼甚，擁髻無言怨未歸。   </p>   <p>    <b>     <font color=\"#FF6600\">遊諸佛捨一日飲釅茶七盞戲書勤師壁</font>    </b>    <br />    <font size=\"2\" color=\"#6666FF\">一作六月六日以病在告，獨遊湖上諸寺，晚謁損之，戲留七絕</font>    <br />    示病維摩元不病，在家靈運已忘家。何煩魏帝一丸藥，且盡盧仝七碗茶。   </p>   <p>    <b>     <font color=\"#FF6600\">九日湖上尋周李二君不見君亦見尋於湖上以詩見寄明日乃次其韻</font>    </b>    <br />    湖上野芙蓉，含思愁脈脈。娟然如靜女，不肯傍阡陌。    <br />    詩人杳未來，霜艷冷難宅。君行逐鷗鷺，出處浩莫測。    <br />    葦間聞拏音，雲表已飛屐。使我終日尋，逢花不忍摘。    <br />    人生如朝露，要作百年客。喟彼終歲勞，幸茲一日澤。    <br />    願言竟不遂，人事多乖隔。悟此知有命，沉憂傷魂魄。   </p>   <p>    <b>     <font color=\"#FF6600\">送杭州杜戚陳三掾罷官歸鄉</font>    </b>    <br />    秋風摵摵鳴枯蓼，船閣荒村夜悄悄。正當逐客斷腸時，君獨歌呼醉連曉。    <br />    老夫平生齊得喪，尚戀微官失輕矯。君今憔悴歸無食，五斗未可秋毫小。    <br />    君言失意能幾時，月啖蝦蟆行復皎。殺人無驗中不快，此恨終身恐難了。    <br />    徇時所得無幾何，隨手已遭憂患繞。期君正似種宿麥，忍饑待食明年麥。   </p>   <p>    <b>     <font color=\"#FF6600\">次韻周長官壽星院同餞魯少卿</font>    </b>    <br />    琉璃百頃水仙家，風靜湖平響釣車。寂歷疏鬆欹晚照，伶俜寒蝶抱秋花。    <br />    困眠不覺依蒲褐，歸路相將踏桂華。更著綸巾披鶴氅，他年應作畫圖誇。   </p>   <p>    <b>     <font color=\"#FF6600\">次韻述古過周長官夜飲</font>    </b>    <br />    二更鐃鼓動諸鄰，百首新詩間八珍。已遣亂蛙成兩部，更邀明月作三人。    <br />    雲煙湖寺家家境，燈火沙河夜夜春。曷不勸公勤秉燭，老來光景似奔輪。   </p>   <p>    <b>     <font color=\"#FF6600\">述古以詩見責屢不赴會復次前韻</font>    </b>    <br />    我生孤癖本無鄰，老病年來益自珍。肯對紅裙辭白酒，但愁新進笑陳人。    <br />    北山怨鶴休驚夜，南畝巾車欲及春。多謝清詩屢推轂，豨膏那解轉方輪。    <br />    <font size=\"2\" color=\"#6666FF\">來詩有雲霄滿輪之句。</font>   </p>   <p>    <b>     <font color=\"#FF6600\">金門寺中見李西台與二錢      <font size=\"2\" color=\"#6666FF\">惟演易</font>唱和四絕句戲用其韻跋之     </font>    </b>    <br />    帝城春日帽簷斜，二陸初來尚憶家。未肯將鹽下蓴菜，已應知雪似楊花。    <br />    <br />    生平賀老慣乘舟，騎馬風前怕打頭。欲問君王乞符竹，但憂無蟹有監州。    <br />    <font size=\"2\" color=\"#6666FF\">皆世所傳錢氏故事。</font>    <br />    西台妙跡繼楊風，    <font size=\"2\" color=\"#6666FF\">凝式</font>無限龍蛇洛寺中。一紙清詩弔興廢，塵埃零落梵王宮。    <br />    <br />    五季文章墮劫灰，昇平格力未全回。故知前輩宗徐庚，數首風流似玉台。   </p>   <p>    <b>     <font color=\"#FF6600\">胡穆秀才遺古銅器似鼎而小上有兩柱可以覆      <br />      而不蹶以為鼎則不足疑其飲器也胡有詩答之     </font>    </b>    <br />    只耳獸嚙環，長唇鵝擘喙。三趾下銳春蒲短，兩柱高張秋菌細。    <br />    君看翻覆俯仰間，覆成三角翻兩髻。古書雖滿腹，苟有用我亦隨世。    <br />    <font size=\"2\" color=\"#6666FF\">古有篆五字不可識</font>    <br />    嗟君一見呼作鼎，才注升合已漂逝。不如學鴟夷，盡日盛酒真良計。   </p>   <p>    <b>     <font color=\"#FF6600\">賀陳述古弟章生子</font>    </b>    <br />    郁蔥佳氣夜充閭，始見徐卿第二雛。甚欲去為湯餅客，惟愁錯寫弄獐書。    <br />    參軍新婦賢相敵，阿大中郎喜有餘。我亦從來識英物，試教啼看定何如。   </p>   <p>    <b>     <font color=\"#FF6600\">贈治易僧智周</font>    </b>    <br />    寒窗孤坐凍生瓶，尚把遺編照露螢。閣束九師新得妙，夢吞三畫舊通靈。    <br />    斷弦掛壁知音喪，揮塵空山亂石聽。    <font size=\"2\" color=\"#6666FF\">師與契嵩深相知，時已逝矣。</font>    <br />    齋罷何須更臨水，胸中自有洗心經。   </p>   <p>    <b>     <font color=\"#FF6600\">張子野年八十五尚聞買妾述古令作詩</font>    </b>    <br />    錦里先生自笑狂，莫欺九尺鬢眉蒼。詩人老去鶯鶯在，公子歸來燕燕忙。    <br />    柱下相君猶有齒，江南刺史已無腸。平生謬作安昌客，略遣彭宣到後堂。   </p>   <p>    <b>     <font color=\"#FF6600\">書雙竹湛師房二首</font>    </b>    <br />    我本江湖一釣舟，意嫌高屋冷颼颼。羨師此室才方丈，一炷清香盡日留。   </p>   <p>暮鼓朝鐘自擊撞，閉門孤枕對殘釭。白灰旋撥通紅火，臥聽蕭蕭雨打窗。</p>   <p>    <b>     <font color=\"#FF6600\">寶山新開徑</font>    </b>    <br />    籐梢橘刺元無路，竹杖棕鞋不用扶。風自遠來聞笑語，水分流處見江湖。    <br />    回觀佛骨青螺髻，踏遍仙人碧玉壺。野客歸時山月上，棠梨葉戰暝禽呼。   </p>   <p>    <b>     <font color=\"#FF6600\">和述古冬日牡丹四首</font>    </b>    <br />    一朵妖紅翠欲流，春光回照雪霜羞。化工只欲呈新巧，不放閒花得少休。   </p>   <p>花開時節雨連風，卻向霜餘染爛紅。漏洩春光私一物，此心未信出天工。</p>   <p>當時只道鶴林仙，能遣秋花發杜鵑。誰信詩能回造化，直教霜卉放春妍。</p>   <p>不分清霜入小園，故將詩律變寒暄。使君欲見藍關詠，更倩韓郎為染根。</p>   <p>    <b>     <font color=\"#FF6600\">和錢安道寄惠建茶</font>    </b>    <br />    我官於南今幾時，嘗盡溪茶與山茗。胸中似記故人面，口不能言心自省。    <br />    為君細說我未暇，試評其略差可聽。建溪所產雖不同，一一天與君子性。    <br />    森然可愛不可慢，骨清肉膩和且正。雪花雨腳何足道，啜過始知真味永。    <br />    縱復苦硬終可錄，汲黯少戇寬饒猛。草茶無賴空有名，高者妖邪次頑懭。    <br />    體輕雖復強浮泛，性滯偏工嘔酸冷。其間絕品豈不佳，張禹縱賢非骨鯁。    <br />    葵花玉銙不易致，道路幽險隔雲嶺。誰知使者來自西，開緘磊落收百餅。    <br />    嗅香嚼味本非別，透紙自覺光炯炯。秕糠團鳳友小龍，奴隸日注臣雙井。    <br />    收藏愛惜待佳客，不敢包裹鑽權幸。此詩有味君勿傳，空使時人怒生癭。   </p>   <p>    <b>     <font color=\"#FF6600\">和柳子玉喜雪次韻仍呈述古</font>    </b>    <br />    詩翁愛酒長如渴，瓶盡欲沽囊已竭。燈青火冷不成眠，一夜撚鬚吟喜雪。    <br />    詩成就我覓歡處，我窮正與君彷彿。曷不走投陳孟公，有酒醉君仍飽德。    <br />    瓊瑤欲盡天應惜，更遣清光續殘月。安得佳人擢素手，笑捧玉碗兩奇絕。    <br />    艷歌一曲回陽春，坐使高堂生暖熱。   </p>   <p>    <b>     <font color=\"#FF6600\">弔天竺海月辯師三首</font>    </b>    <br />    欲尋遺跡強沾裳，本自無生可得亡。今夜生公講堂月，滿庭依舊冷如霜。    <br />    <br />    生死猶如臂屈伸，情鍾我輩一酸辛。樂天不是蓬萊客，憑仗西方作主人。    <br />    <br />    欲訪浮雲起滅因，無緣卻見夢中身。安心好住王文度，此理何須更問人。   </p>   <p>    <b>     <font color=\"#FF6600\">李頎秀才善畫山以兩軸見寄仍有詩次韻答之</font>    </b>    <br />    平生自是個中人，欲向漁舟便寫真。詩句對君難出手，雲泉勸我早抽身。    <br />    年來白髮驚秋速，長恐青山與世新。從此北歸休悵望，囊中收得武林春。   </p>   <p>    <b>     <font color=\"#FF6600\">雪後至臨平與柳子玉同至僧捨見陳尉列</font>    </b>    <br />    落帆古戍下，積雪高如丘。強邀詩老出，疏髯散颼飀。    <br />    僧房有宿火，手足漸和柔。靜士素寡言，相對自忘憂。    <br />    銅爐擢煙穗，石鼎浮霜漚。征夫念前路，急鼓催行舟。    <br />    我行雖有程，坐穩且復留。大哉天地間，此生得浮遊。   </p>   <p>    <b>     <font color=\"#FF6600\">夜至永樂文長老院文時臥病退院</font>    </b>    <br />    愁聞巴叟臥荒村，來打三更月下門。往事過年如昨日，此身未死得重論。    <br />    老非懷土情相得，病不開堂道益尊。惟有孤棲舊時鶴，舉頭見客似長言。   </p>   <p>    <b>     <font color=\"#FF6600\">柳氏二外甥求筆跡</font>    </b>    <br />    退筆成山未足珍，讀書萬卷始通神。君家自有元和腳，莫厭家雞更問人。    <br />    一紙行書兩絕詩，遂良鬚鬢已如絲。何當火急傳家法，欲見誠懸筆諫時。   </p>   <p>    <b>     <font color=\"#FF6600\">錢安道席上令歌者道服</font>    </b>    <br />    烏府先生鐵作肝，霜風捲地不知寒。猶嫌白髮年前少，故點紅燈雪裡看。    <br />    他日卜鄰先有約，待君投紱我休官。如今且作華陽服，醉唱儂家七返丹。   </p>   <p>    <b>     <font color=\"#FF6600\">除夜野宿常州城外二首</font>    </b>    <br />    行歌野哭兩堪悲，遠火低星漸向微。病眼不眠非守歲，鄉音無伴苦思歸。    <br />    重衾腳冷知霜重，新沐頭輕感髮稀。多謝殘燈不嫌客，孤舟一夜許相依。   </p>   <p>南來三見歲雲徂，直恐終身走道途。老去怕看新曆日，退歸擬學舊桃符。    <br />    煙花已作青春意，霜雪偏尋病客須。但把窮愁博長健，不辭醉後飲屠蘇。   </p>   <p>    <b>     <font color=\"#FF6600\">元日過丹陽明日立春寄魯元翰</font>    </b>    <br />    堆盤紅縷細茵陳，巧與椒花兩鬥新。竹馬異時寧信老，土牛明日莫辭春。    <br />    西湖弄水猶應早，北寺觀燈欲及辰。白髮蒼顏誰肯記，曉來頻嚏為何人。   </p>   <p>    <b>     <font color=\"#FF6600\">古纏頭曲</font>    </b>    <br />    鶤弦鐵撥世無有，樂府舊工惟尚叟。一生喙硬眼無人，坐此困窮今白首。    <br />    翠鬟女子年十七，指法已似呼韓婦。輕帆渡海風掣回，滿面塵沙和淚垢。    <br />    青衫不逢湓浦客，紅袖漫插曹綱手。爾來一見哀駘佗，便著臂韝躬井臼。    <br />    我慚貧病百不足，強對黃花飲白酒。轉關護索動有神，雷輥空堂戰窗牖。    <br />    四弦一抹擁袂立，再拜十分為我壽。世人只解錦纏頭，與汝作詩傳不朽。   </p>   <p>    <b>     <font color=\"#FF6600\">刁同年草堂</font>    </b>    <br />    不用長竿矯繡衣，南園北第兩參差。青山有約長當戶，流水無情自入池。    <br />    歲久酴醾渾欲合，春來楊柳不勝垂。主人不用匆匆去，正是紅梅著子時。   </p>   <p>    <b>     <font color=\"#FF6600\">惠山謁錢道人烹小龍團登絕頂望太湖</font>    </b>    <br />    踏遍江南南岸山，逢山未免更留連。獨攜天上小團月，來試人間第二泉。    <br />    石路縈迴九龍脊，水光翻動五湖天。孫登無語空歸去，半嶺松聲萬壑傳。   </p>   <p>    <b>     <font color=\"#FF6600\">錢道人有詩云直須認取主人翁作兩絕戲之</font>    </b>    <br />    首斷故應無斷者，冰銷那復有冰知。主人苦苦令儂認，認主人人竟是誰。    <br />    有主還須更有賓，不如無境自無塵。只從半夜安心後，失卻當前覺痛人。   </p>   <p>    <b>     <font color=\"#FF6600\">和蘇州太守王規甫侍太夫人觀燈之什余      <br />      時以劉道原見訪滯留京口不及赴此會二首     </font>    </b>    <br />    不覺朱幡輾後塵，爭看繡幰錦纏輪。洛濱侍從三人貴，京兆平反一笑春。    <br />    但逐東山攜妓女，那知後閣走窮賓。滯留不見榮華事，空作賡詩第七人。    <br />    <br />    翻翻緹騎走香塵，激激飛濤射火輪。美酒留連三夜月，豐年傾倒五州春。    <br />    <font size=\"2\" color=\"#6666FF\">時浙西皆以不熟罷燈，惟蘇獨盛。</font>    <br />    安排詩律追強對，蹭蹬歸期為惡賓。墮珥遺簪想無限，華胥猶見夢迴人。   </p>   <p>    <b>     <font color=\"#FF6600\">成都進士杜暹伯升出家名法通往來吳中</font>    </b>    <br />    欲識當年杜伯升，飄然雲水一孤僧。若教俯首隨韁鎖，料得如今似我能。    <br />    <font size=\"2\" color=\"#6666FF\">柳子玉云，通若及第，不過似我。</font>   </p>   <p>    <b>     <font color=\"#FF6600\">虎丘寺</font>    </b>    <br />    入門無平田，石路穿細嶺。陰風生澗壑，古木翳潭井。    <br />    湛盧誰復見，秋水光耿耿。鐵花秀巖壁，殺氣噤蛙黽。    <br />    幽幽生公堂，左右立頑礦。當年或未信，異類服精猛。    <br />    胡為百歲後，仙鬼互馳騁。窈然留新詩，讀者為悲哽。    <br />    東軒有佳致，雲水麗千頃。熙熙覽生物，春意頗淒冷。    <br />    我來屬無事，暖日相與永。喜鵲翻初旦，愁鳶蹲落景。    <br />    坐見漁樵還，新月溪上影。悟彼良自咍，歸田行可請。   </p>   <p>    <b>     <font color=\"#FF6600\">常潤道中有懷錢塘寄述古五首</font>    </b>    <br />    從來直道不辜身，得向西湖兩過春。沂上已成曾點服，泮宮初採魯侯芹。    <br />    休驚歲歲年年貌，且對朝朝暮暮人。細雨晴時一百六，畫船鼉鼓莫違民。    <br />    <br />    草長江南鶯亂飛，年來事事與心違。花開後院還空落。燕入華堂怪未歸。    <br />    世上功名何日是，樽前點檢幾人非。去年柳絮飛時節，記得金籠放雪衣。    <br />    <font size=\"2\" color=\"#6666FF\">杭人以放鴿為太守壽。</font>    <br />    <br />    浮玉山頭日日風，湧金門外已春融。二年魚鳥渾相識，三月鶯花付與公。    <br />    剩看新翻眉倒暈，未應泣別臉消紅。何人織得相思字，寄與江邊北向鴻。    <br />    <br />    國艷夭嬈酒半酣，去年同賞寄僧簷。但知撲撲晴香軟，誰見森森曉態嚴。    <br />    穀雨共驚無幾日，蜜蜂未許輒先甜。應須火急回征棹，一片辭枝可得粘。    <br />    <br />    惠泉山下土如濡，陽羨溪頭米勝珠。賣劍買牛吾欲老，殺雞為黍子來無。    <br />    地偏不信容高蓋，俗儉真堪著腐儒。莫怪江南苦留滯，經營身計一生迂。   </p>   <p>    <b>     <font color=\"#FF6600\">刁景純賞瑞香花憶先朝侍宴次韻</font>    </b>    <br />    上宛夭桃自作行，劉郎去後幾回芳。厭從年少追新賞，閒對宮花識舊香。    <br />    欲贈佳人非泛洧，好紉幽佩弔沉湘。鶴林神女無消息，為問何年返帝鄉。   </p>   <p>    <b>     <font color=\"#FF6600\">同柳子玉遊鶴林招隱醉歸呈景純</font>    </b>    <br />    花時臘酒照人光，歸路春風灑面涼。劉氏宅邊霜竹老，戴公山下野桃香。    <br />    巖頭匹練兼天淨，泉底真珠濺客忙。安得道人攜笛去，一聲吹裂翠崖岡。   </p>   <p>    <b>     <font color=\"#FF6600\">景純見和復次韻贈之二首</font>    </b>    <br />    解組歸來道益光，坐看百物自炎涼。捲簾堂上檀槽鬧，送客林間樺燭香。    <br />    淺量已愁當酒怯，非才尤覺和詩忙。何人貪佩黃金印，千柱耽耽鎖北岡。    <br />    <br />    人間膏火正爭光，每到藏春得暫涼。多事始知田舍好，凶年偏覺野蔬香。    <br />    溪山勝畫徒能說，來往如梭為底忙。老去此身無處著，為翁載插萬松岡。   </p>   <p>    <b>     <font color=\"#FF6600\">柳子玉亦見和因以送之兼寄其兄子璋道人</font>    </b>    <br />    不羨腰金照地光，暫時假面弄西涼。晴窗咽日肝腸暖，古殿朝真屨袖香。    <br />    說靜故知猶有動，無閒底處更求忙。先生官罷乘風去，何用區區賦陟岡。   </p>   <p>    <b>     <font color=\"#FF6600\">子玉家宴用前韻見寄復答之</font>    </b>    <br />    自酌金樽勸孟光，更教長笛奏伊涼。    <font size=\"2\" color=\"#6666FF\">子玉家有笛妓。</font>    <br />    牽衣男女繞太白，扇枕郎君煩阿香。詩病逢春轉深痼，愁魔得酒暫奔忙。    <br />    醒時情味吾能說，日在西南白草岡。   </p>   <p>    <b>     <font color=\"#FF6600\">景純復以二篇一言其亡兄與伯父同年之契一言今者唱酬之意仍次其韻</font>    </b>    <br />    靈壽扶來似孔光，感時懷舊一悲涼。蟾枝不獨同攀桂，雞舌還應共賜香。    <br />    <font size=\"2\" color=\"#6666FF\">亦同為郎。</font>    <br />    等是浮休無得喪，粗分憂樂有閒忙。年來世事如波浪，鬱鬱誰知柏在岡。    <br />    屢把鉛刀齒步光，更遭華袞照厖涼。蘇門山上莫長嘯，薝葡林中無別香。    <br />    燭燼已殘中夜刻，槐花還似昔年忙。背城借一吾何敢，慎莫樽前替戾岡。   </p>   <p>    <b>     <font color=\"#FF6600\">金山寺與柳子玉飲大醉臥寶覺禪榻夜分方醒書其壁</font>    </b>    <br />    惡酒如惡人，相攻劇刀箭。頹然一榻上，勝之以不戰。    <br />    詩翁氣雄拔，禪老語清軟。我醉都不知，但覺紅綠眩。    <br />    醒時江月墮，摵摵風響變。惟有一龕燈，二豪俱不見。   </p>   <p>    <b>     <font color=\"#FF6600\">大風留金山兩日</font>    </b>    <br />    塔上一鈴獨自語，明日顛風當斷渡。朝來白浪打蒼崖，倒射軒窗作飛雨。    <br />    龍驤萬斛不敢過，漁舟一葉從掀舞。細思城市有底忙，卻笑蛟龍為誰怒。    <br />    無事久留童僕怪，此風聊得妻孥懺。灊山道人獨何事，半夜不眠聽粥鼓。   </p>   <p>    <b>     <font color=\"#FF6600\">監洞霄宮俞康直郎中所居四詠‧退圃</font>    </b>    <br />    百丈休牽上瀨船，一鉤歸釣縮頭    <a target=\"_blank\" href=\"http://140.111.1.40/yitic/frc/frc17359.htm\">●</a>。園中草木春無數，只有黃楊厄閏年。    <br />    <font size=\"2\" color=\"#6666FF\">俗說黃楊歲長一寸，遇閏退三寸。</font>    <br />    <br />    <b>     <font color=\"#FF6600\">監洞霄宮俞康直郎中所居四詠‧逸堂</font>    </b>    <br />    新第誰來作並鄰，舊官寧復憶星辰。請君置酒吾當賀，知向江湖拜散人。   </p>   <p>    <b>     <font color=\"#FF6600\">監洞霄宮俞康直郎中所居四詠‧遁軒</font>    </b>    <br />    冠蓋相望起隱淪，先生那得老江村。古來真遁何曾遁，笑殺逾垣與閉門。   </p>   <p>    <b>     <font color=\"#FF6600\">監洞霄宮俞康直郎中所居四詠‧遠樓      <font size=\"2\" color=\"#6666FF\">棲</font>     </font>    </b>    <br />    西山煙雨捲疏簾，北戶星河落短簷。不獨江天解空闊，地偏心遠似陶潛。   </p>   <p>    <b>     <font color=\"#FF6600\">遊鶴林招隱二首</font>    </b>    <br />    郊原雨初霽，春物有餘妍。古寺滿修竹，深林聞杜鵑。    <br />    睡餘柳花墮，目眩山櫻然。西窗有病客，危坐看香煙。   </p>   <p>行歌白雲嶺，坐詠修竹林。風輕花自落，日薄山半陰。    <br />    澗草誰復識，聞香杳難尋。時見城市人，幽居惜未深。   </p>   <p>    <b>     <font color=\"#FF6600\">書普慈長老壁      <font size=\"2\" color=\"#6666FF\">志誠</font>     </font>    </b>    <br />    普慈寺後千竿竹，醉裡曾看碧玉緣。倦客再遊行老矣，高僧一笑故依然。    <br />    久參白足知禪味，苦厭黃公    <font size=\"2\" color=\"#6666FF\">鳥名。</font>聒晝眠。    <br />    惟有兩株紅杏葉，晚來猶得向人妍。   </p>   <p>    <b>     <font color=\"#FF6600\">書焦山綸長老壁</font>    </b>    <br />    法師住焦山，而實未嘗住。我來輒問法，法師了無語。    <br />    法師非無語，不知所答故。君看頭與足，本自安冠屨。    <br />    譬如長鬣人，不以長為苦。一旦或人問，每睡安所措。    <br />    歸來被上下，一夜著無處。展轉遂達晨，意欲盡鑷去。    <br />    此言雖鄙淺，故自有深趣。持此問法師，法師一笑許。   </p>   <p>    <b>     <font color=\"#FF6600\">刁景純席上和謝生二首</font>    </b>    <br />    誤入仙人碧玉壺，一歡那復間親疏。杯盤狼藉吾何敢，車騎雍容子甚都。    <br />    此夜新聲聞北里，他年故事紀南徐。欲窮風月三千界，願化人天百憶軀。   </p>   <p>縱飲誰能問挈壺，不知門外曉星疏。綺羅勝事齊三閣，賓主談鋒敵兩都。    <br />    榻畔煙花嘗歎杜，海中童丱尚追徐。毋多酌我公須聽，醉後粗狂膽滿軀。   </p>   <p>    <b>     <font color=\"#FF6600\">留別金山寶覺圓通二長老</font>    </b>    <br />    沐罷巾冠快晚涼，睡餘齒頰帶茶香。艤舟北岸何時渡，晞發東軒未肯忙。    <br />    康濟此身殊有道，醫治外物本無方。風流二老長還往，顧我歸期尚渺茫。   </p>   <p>    <b>     <font color=\"#FF6600\">無錫道中賦水車</font>    </b>    <br />    翻翻聯聯銜尾鴉，犖犖確確蛻骨蛇。分疇翠浪走雲陣，刺水綠針抽稻芽。    <br />    洞庭五月欲飛沙，鼉鳴窟中如打衙。天公不見老農泣，喚取阿香推雷車。   </p>   <p>    <b>     <font color=\"#FF6600\">杭州牡丹開時僕猶在常潤周令作詩見寄次其韻復次一首送赴闕</font>    </b>    <br />    羞歸應為負花期，已是成陰結子時。與物寡情憐我老，遣春無恨賴君詩。    <br />    玉台不見朝酣酒，金縷猶歌空折枝。從此年年定相見，欲師老圃問樊遲。   </p>   <p>莫負黃花九日期，人生窮達可無時。十年且就三都賦，萬戶終輕千首詩。    <br />    天靜傷鴻猶戢翼，月明驚鵲未安枝。君看六月河無水，萬斛龍驤到自遲。   </p>   <p>    <b>     <font color=\"#FF6600\">蘇州閭丘江君二家雨中飲酒二首</font>    </b>    <br />    小圃陰陰遍灑塵，方塘瀲瀲欲生紋。已煩仙袂來行雨，莫遣歌聲便駐雲。    <br />    肯對綺羅辭白酒，試將文字惱紅裙。今宵記取醒時節，點滴空階獨自聞。    <br />    <br />    五紀歸來鬢未霜，十眉環列坐生光。喚船渡口迎秋女，駐馬橋邊問泰娘。    <br />    曾把四弦娛白傅，敢將百草鬥吳王。從今卻笑風流守，畫戟空凝宴寢香。   </p>   <p>    <b>     <font color=\"#FF6600\">次韻沈長官三首</font>    </b>    <br />    家山何在兩忘歸，杯酒相逢慎勿違。不獨飯山嘲我瘦，也應糠核怪君肥。   </p>   <p>男婚已畢女將歸，累盡身輕志莫違。聞道山中食無肉，玉池清水自生肥。</p>   <p>造物知吾久念歸，似憐衰病不相違。風來震澤帆初飽，雨入松江水漸肥。</p>   <p>    <b>     <font color=\"#FF6600\">戲書吳江三賢畫像三首</font>    </b>    <br />    誰將射御教吳兒，長笑申公為夏姬。卻遣姑蘇有麋鹿，更憐夫子得西施。    <br />    <font size=\"2\" color=\"#6666FF\">范蠡</font>   </p>   <p>浮世功勞食與眠，季鷹真得水中仙。不須更說知機早，直為鱸魚也自賢。    <br />    <font size=\"2\" color=\"#6666FF\">張翰</font>   </p>   <p>千首文章二頃田，囊中未有一錢看。卻因養得能言鴨，驚破王孫金彈丸。    <br />    <font size=\"2\" color=\"#6666FF\">陸龜蒙</font>   </p>   <p>    <b>     <font color=\"#FF6600\">和劉孝叔會虎丘時王規甫齋素祈雨不至二首</font>    </b>    <br />    白簡威猶凜，青山興已穠。鶴閒雲作氅，駝臥草埋峰。    <br />    跪履若可教，卜鄰應見容。因公問回老，何處定相逢。   </p>   <p>太常齋未解，不肯對纖穠。只遣三千履，來遊十二峰。    <br />    林空答清唱，潭淨寫衰容。歸去瑤台路，還應月下逢。   </p>   <p>    <b>     <font color=\"#FF6600\">過永樂文長老已卒</font>    </b>    <br />    初驚鶴瘦不可識，旋覺雲歸無處尋。三過門間老病死。    <br />    一彈指頃去來今。存亡慣見渾無淚，鄉井難忘尚有心。    <br />    欲向錢塘訪圓澤，葛洪川畔待秋深。   </p>   <p>    <b>     <font color=\"#FF6600\">贈張刁二老</font>    </b>    <br />    兩邦山水未淒涼，二老風流總健強。共成一百七十歲，各飲三萬六千觴。    <br />    藏春塢裡鶯花鬧，仁壽橋邊日月長。惟有詩人被磨折，金釵零落不成行。   </p>   <p>    <b>     <font color=\"#FF6600\">去年秋偶遊寶山上方入一小院闃然無人有僧隱几低頭讀書與之語漠然不      <br />      甚對問其鄰之僧曰此雲闍黎也不出十五年矣今年六月自常潤還復至其室則      <br />      死葬數月矣作詩題其壁     </font>    </b>    <br />    雲師來寶山，一住十五秋。讀書常閉戶，客至不舉頭。    <br />    去年造其室，清坐忘百憂。我初無言說，師亦無對酬。    <br />    今來復扣門，空房但颼飀。云已滅無餘，薪盡火不留。    <br />    卻疑此室中，常有斯人不。所遇孰非夢，事過吾何求。   </p>   <p>    <b>     <font color=\"#FF6600\">聽僧昭素琴</font>    </b>    <br />    至和無攫擇，至平無按抑。不知微妙聲，究竟何從出。    <br />    散我不平氣，洗我不和心。此心知有在，尚復此微吟。   </p>   <p>    <b>     <font color=\"#FF6600\">僧惠勤初罷僧職</font>    </b>    <br />    軒軒青田鶴，鬱鬱在樊籠。既為物所縻，遂與吾輩同。    <br />    今來始謝去，萬事一笑空。新詩如洗出，不受外垢蒙。    <br />    清風入齒牙，出語如風松。霜髭茁病骨，饑坐聽午鐘。    <br />    非詩能窮人，窮者詩乃工。此語信不妄，吾聞諸醉翁。   </p>   <p>    <b>     <font color=\"#FF6600\">遊靈隱高峰塔</font>    </b>    <br />    言遊高峰塔，蓐食治野裝。火雲秋未衰，及此初旦涼。    <br />    霧霏巖谷暗，日出草木香。嘉我同來人，久便雲水鄉。    <br />    相勸小舉足，前路高且長。古松攀龍蛇，怪石坐牛羊。    <br />    漸聞鐘磬音，飛鳥皆下翔。入門空有無，雲海浩茫茫。    <br />    惟見聾道人，老病時絕糧。問年笑不答，但指穴藜床。    <br />    心知不復來，欲歸更彷徨。贈別留匹布，今歲天早霜。   </p>   <p>    <b>     <font color=\"#FF6600\">八月十七日天竺山送桂花分贈元素</font>    </b>    <br />    月缺霜濃細蕊乾，此花無屬桂堂仙。鷲峰子落驚前夜，蟾窟枝空記昔年。    <br />    破    <a target=\"_blank\" href=\"http://140.111.1.40/yitic/frc/frc12679.htm\">●</a>山僧憐耿介，練裙溪女鬥清妍。願公採擷紉幽佩，莫遣孤芳老澗邊。   </p>   <p>    <b>     <font color=\"#FF6600\">捕蝗至浮雲嶺山行疲苦有懷子由弟二首</font>    </b>    <br />    西來煙障塞空虛，灑遍秋田雨不如。新法清平那有此，老身窮苦自招渠。    <br />    無人可訴烏銜肉，憶弟難憑犬寄書。自笑迂疏皆此類，區區猶欲理蝗餘。   </p>   <p>霜風漸欲作重陽，熠熠溪邊野菊黃。久廢山行疲犖確，尚能村醉舞淋浪。    <br />    獨眠林下夢魂好，回首人間憂患長。殺馬毀車從此逝，子來何處問行藏。   </p>   <p>    <b>     <font color=\"#FF6600\">青牛嶺高絕處有小寺人跡罕到</font>    </b>    <br />    暮歸走馬沙河塘，爐煙裊裊十里香。朝行曳杖青牛嶺，崖泉咽咽千山靜。    <br />    君勿笑老僧，耳聾喚不聞，百年俱是可憐人。    <br />    明朝且復城中去，白雲卻在題詩處。   </p>   <p>    <b>     <font color=\"#FF6600\">新城陳氏園次晁補之韻</font>    </b>    <br />    荒涼廢圃秋，寂歷幽花晚。山城已窮僻，況與城相遠。    <br />    我來亦何事，徙倚望雲巘。不見苦吟人，清樽為誰滿。   </p>   <p>    <b>     <font color=\"#FF6600\">梅聖俞詩集中有毛長官者今於潛令國華也聖      <br />      俞沒十五年而君猶為令捕蝗至其邑作詩戲之     </font>    </b>    <br />    詩翁憔悴老一官，厭見苜蓿堆青盤。歸來羞澀對妻子，自比鯰魚緣竹竿。    <br />    今君滯留生二毛，飽聽衙鼓眠黃紬。更將嘲笑調朋友，人道彌猴騎土牛。    <br />    願君恰似高常侍，暫為小邑仍刺史。不願君為孟浩然，卻遭明主放還山。    <br />    宦遊逢此歲年惡，飛蝗來時半天黑。羨君封境稻如雲，蝗自識人人不識。   </p>   <p>    <b>     <font color=\"#FF6600\">與毛令方尉遊西菩提寺二首</font>    </b>    <br />    推擠不去已三年，魚鳥依然笑我頑。人未放歸江北路，天教看盡浙西山。    <br />    尚書清節衣冠後，處士風流水石間。一笑相逢那易得，數詩狂語不須刪。   </p>   <p>路轉山腰足未移，水清石瘦便能奇。白雲自佔東西嶺，明月誰分上下池。    <br />    黑黍黃粱初熟後，朱柑綠橘半甜時。人生此樂須天付，莫遣兒曹取次知。   </p>   <p>    <b>     <font color=\"#FF6600\">聽賢師琴</font>    </b>    <br />    大弦春溫和且平，小弦廉折亮以清。    <br />    平生未識宮與角，但聞牛鳴盎中雉登木。    <br />    門前剝啄誰叩門，山僧未閒君勿嗔。歸家且覓千斛水，淨洗從前箏笛耳。   </p>   <p>    <b>     <font color=\"#FF6600\">贈寫真何充秀才</font>    </b>    <br />    君不見潞州別駕眼如電，左手掛弓橫撚箭。    <br />    又不見雪中騎驢孟浩然，皺眉吟詩肩聳山。    <br />    饑寒富貴兩安在，空有遺像留人間。此身常擬同外物，浮雲變化無蹤跡。    <br />    問君何苦寫我真，君言好之聊自適。黃冠野服山家容，意欲置我山巖中。    <br />    勳名將相今何限，往寫褒公與鄂公。   </p>   <p>    <b>     <font color=\"#FF6600\">回先生過湖州東林沈氏飲醉以石榴皮書其家東老庵之壁云西鄰已富憂不      <br />      足東老雖貧樂有餘白酒釀來因好客黃金散盡為收書西蜀和仲聞而次其韻三      <br />      首東老沈氏之老自謂也湖人因以名之其子偕作詩有可觀者     </font>    </b>    <br />    世俗何知貧是病，神仙可學道之餘。但知白酒留佳客，不問黃公覓素書。   </p>   <p>符離道士晨興際，華岳先生屍解餘。忽見黃庭丹篆句，猶傳青紙小朱書。</p>   <p>淒涼雨露三年後，彷彿塵埃數字餘。至用榴皮緣底事，中書君豈不中書。</p>   <p>    <b>     <font color=\"#FF6600\">李行中秀才醉眠亭三首</font>    </b>    <br />    已向閒中作地仙，更於酒裡得天全。從教世路風波惡，賀監偏工水底眠。   </p>   <p>君且歸休我欲眠，人言此語出天然。醉中對客眠何害，須信陶潛未若賢。</p>   <p>孝先風味也堪憐，肯為周公晝日眠。枕麴先生猶笑汝，枉將空腹貯遺編。</p>   <p>    <b>     <font color=\"#FF6600\">潤州甘露寺彈箏</font>    </b>    <br />    多景樓上彈神曲，欲斷哀弦再三促。江妃出聽霧雨愁，白浪翻空動浮玉。    <br />    <font size=\"2\" color=\"#6666FF\">金山名。</font>    <br />    喚取吾家雙鳳槽，遣作三峽孤猿號。與君合奏芳春調，啄木飛來霜樹杪。   </p>   <p>    <b>     <font color=\"#FF6600\">單同年求德興俞氏聚遠樓詩三首</font>    </b>    <br />    雲山煙水苦難親，野草幽花各自春。賴有高樓能聚遠，一時收拾與閒人。   </p>   <p>無限青山散不收，雲奔浪捲入簾鉤。直將眼力為疆界，何啻人間萬戶侯。</p>   <p>聞說樓居似地仙，不知門外有塵寰。幽人隱几寂無語，心在飛鴻滅沒間。</p>   <p>    <b>     <font color=\"#FF6600\">平山堂次王居卿祠部韻</font>    </b>    <br />    高會日陪山簡醉，狂言屢發次公醒。酒如人面天然白，山向吾曹分外青。    <br />    江上飛雲來北固，檻前修竹憶南屏。六朝興廢餘丘壟，空使奸雄笑寧馨。   </p>   <p>    <b>     <font color=\"#FF6600\">次韻陳海州書懷</font>    </b>    <br />    鬱鬱蒼梧海上山，    <font size=\"2\" color=\"#6666FF\">東海郁州山，云自蒼梧浮來。</font>蓬萊方丈有無間。    <br />    舊聞草木皆仙藥，欲棄妻孥守市闤。雅志未成空自歎，故人相對若為顏。    <br />    酒醒卻憶兒童事，長恨雙鳧去莫攀。    <font size=\"2\" color=\"#6666FF\">陳曾令鄉邑。</font>   </p>   <p>    <b>     <font color=\"#FF6600\">次韻陳海州乘槎亭</font>    </b>    <br />    人事無涯生有涯，逝將歸釣漢江槎。乘桴我欲從安石，遁世誰能識子嗟。    <br />    日上紅波浮碧巘，潮來白浪捲青沙。清談美景雙奇絕，不覺歸鞍帶月華。   </p>   <p>    <b>     <font color=\"#FF6600\">次韻孫職方蒼梧山</font>    </b>    <br />    蒼梧奇事豈虛傳，荒怪還須問子年。遠託鰲頭轉滄海，來依鵬背負青天。    <br />    或云靈境歸賢者，又恐神功亦偶然。聞道新春恣遊覽，羨君平地作飛仙。   </p>   <p>    <b>     <font color=\"#FF6600\">次韻孫巨源寄漣水李盛二著作並以見寄五絕</font>    </b>    <br />    南嶽諸劉豈易逢，相望無復馬牛風。山公雖見無多子，社燕何由戀塞鴻。    <br />    <font size=\"2\" color=\"#6666FF\">昔與巨源、劉貢父、劉莘老相遇於山陽，自爾契闊，惟巨源近者復相見於京口。</font>    <br />    <br />    高才晚歲終難進，勇退當年正急流。不獨二疏為可慕，他時當有景孫樓。    <br />    <font size=\"2\" color=\"#6666FF\">巨源近離東海，郡有景疏樓。</font>    <br />    <br />    漱石先生難可意，    <font size=\"2\" color=\"#6666FF\">謂巨源</font>嚙氈校尉久無朋。    <font size=\"2\" color=\"#6666FF\">自謂</font>    <br />    應知客路愁無奈，故遣吟詩調李陵。    <font size=\"2\" color=\"#6666FF\">謂李君也。</font>    <br />    <br />    雲雨休排神女車，忠州老病畏人誇。詩豪正值安仁在，空看河陽滿縣花。    <br />    <font size=\"2\" color=\"#6666FF\">盛為邑宰。</font>    <br />    <br />    膠西未到吾能說，桑柘禾麻不見春。不羨京塵騎馬客，羨他淮月弄舟人。   </p>   <p>    <b>     <font color=\"#FF6600\">王莽</font>    </b>    <br />    漢家殊未識經綸，入手功名事事新。百尺穿成連夜井，千金購得解飛人。   </p>   <p>    <b>     <font color=\"#FF6600\">董卓</font>    </b>    <br />    公業平時勸用儒，諸公何事起相圖。只言天下無健者，豈信車中有布乎。   </p>   <p>    <b>     <font color=\"#FF6600\">虎兒</font>    </b>    <br />    舊聞老蚌生明珠，未省老兔生於菟。老兔自謂月中物，不騎快馬騎蟾蜍。    <br />    蟾蜍爬沙不肯行，坐令青衫垂白鬚。於菟駿猛不類渠，指揮黃熊駕黑貙。    <br />    丹砂紫麝不用塗，眼光百步走妖狐。妖狐莫誇智有餘，不勞搖牙咀爾徒。   </p>   <p>    <b>     <font color=\"#FF6600\">除夜病中贈段屯田</font>    </b>    <br />    龍鍾三十九，勞生已強半。歲暮日斜時，還為昔人歎。    <br />    <font size=\"2\" color=\"#6666FF\">樂天詩云，行年三十九，歲暮日斜時。</font>    <br />    今年一線在，那復堪把玩。欲起強持酒，故交雲雨散。    <br />    惟有病相尋，空齋為老伴。蕭條燈火冷，寒夜何時旦。    <br />    倦僕觸屏風，饑鼯嗅空案。數朝閉閣臥，霜髮秋蓬亂。    <br />    傳聞使者來，策杖就梳盥。書來苦安慰，不怪造請緩。    <br />    大夫忠烈後，高義金石貫。要當擊權豪，未肯覷衰懦。    <br />    此生何所似，暗盡灰中炭。歸田計已決，此邦聊假館。    <br />    三徑粗成資，一枝有餘暖。願君留信宿，庶奉一笑粲。   </p>   <p>    <b>     <font color=\"#FF6600\">喬太博見和復次韻答之</font>    </b>    <br />    百年三萬日，老病常居半。其間互憂樂，歌笑雜悲歎。    <br />    顛倒不自知，直為神所玩。須臾便堪笑，萬事風雨散。    <br />    自從識此理，久謝少年伴。逝將遊無何，豈暇讀城旦。    <br />    非才更多病，二事可並案。愧煩賢使者，弭節整紛亂。    <br />    喬侯瑚璉質，清廟嘗薦盥。奮髯百吏走，坐變齊俗緩。    <br />    未遭甘鷁退，並進恥魚貫。每聞議論餘，凜凜激貪懦。    <br />    莫邪當自躍，豈復煩爐炭。便慶朝秣越，未暮刷燕館。    <br />    胡為守故丘，眷戀桑榆暖。為君叩牛角，一詠南山粲。   </p>   <p>    <b>     <font color=\"#FF6600\">二公再和亦再答之</font>    </b>    <br />    寒雞知將晨，饑鶴知夜半。亦如老病客，遇節常感歎。    <br />    光陰等敲石，過眼不容玩。親友如摶沙，放手還復散。    <br />    羈孤每自笑，寂寞誰肯伴。元達號神君，    <font size=\"2\" color=\"#6666FF\">晉循吏喬智明，字元達。</font>    <br />    高論森月旦。紀明本賢將，    <font size=\"2\" color=\"#6666FF\">段釋之本將家。</font>汩沒事堆案。    <br />    欣然肯相顧，夜閣燈火亂。盤空愧不飽，酒薄僅堪盥。    <br />    雍容許著帽，不怪安石緩。雖無窈窕人，清唱弄珠貫。    <br />    幸有縱橫舌，說劍起慵懦。二豪沉下位，暗火埋濕炭。    <br />    豈似草玄人，默默老儒館。行看富貴逼，炙手借餘暖。    <br />    應念苦思歸，登樓賦王粲。   </p>   <p>    <b>     <font color=\"#FF6600\">雪後書北台壁二首</font>    </b>    <br />    黃昏猶作雨纖纖，夜靜無風勢轉嚴。但覺衾裯如潑水，不知庭院已堆鹽。    <br />    五更曉色來書幌，半夜寒聲落畫簷。試掃北台看馬耳，未隨埋沒有雙尖。   </p>   <p>城頭初日始翻鴉，陌上晴泥已沒車。凍合玉樓寒起粟，光搖銀海眼生花。    <br />    遺蝗入地應千尺，宿麥連雲有幾家。老病自嗟詩力退，空吟冰柱憶劉叉。   </p>   <p>    <b>     <font color=\"#FF6600\">謝人見和前篇二首</font>    </b>    <br />    已分酒杯欺淺懦，敢將詩律鬥深嚴。漁蓑句好應須畫，柳絮才高不道鹽。    <br />    敗履尚存東郭足，飛花又舞謫仙簷。書生事業真堪笑，忍凍孤吟筆退尖。   </p>   <p>九陌淒風戰齒牙，銀杯逐馬帶隨車。也知不作堅牢玉，無奈能開頃刻花。    <br />    得酒強歡愁底事，閉門高臥定誰家。台前日暖君須愛，冰下寒魚漸可叉。   </p>   <p>    <b>     <font color=\"#FF6600\">鐵溝行贈喬太博</font>    </b>    <br />    城東坡隴何所似，風吹海濤低復起。城中病守無所為，走馬來尋鐵溝水。    <br />    鐵溝水淺不容輈，恰似當年韓與侯。有魚無魚何足道，駕言聊復寫我憂。    <br />    荒村野店亦何有，欲發狂言須斗酒。山頭落日側金盆，倒著接    <a target=\"_blank\" href=\"http://140.111.1.40/yitic/frc/frc10527.htm\">●</a>搔白首。    <br />    忽憶從軍年少時，輕裘細馬百不知。臂弓腰箭南山下，追逐長楊射獵兒。    <br />    老去同君兩憔悴，犯夜醉歸人不避。明年定起故將軍，未肯先誅霸陵尉。   </p>   <p>    <b>     <font color=\"#FF6600\">出城送客不及步至溪上二首</font>    </b>    <br />    送客客已去，尋花花未開。未能城裡去，且復水邊來。    <br />    父老借問我，使君安在哉。今年好風雪，會見麥千堆。   </p>   <p>春來六十日，笑口幾回開。會作堂堂去，何妨得得來。    <br />    倦遊行老矣，舊隱賦歸哉。東望峨眉小，盧山翠作堆。    <br />    <font size=\"2\" color=\"#6666FF\">郡東盧山，絕類峨眉而小。</font>   </p>   <p>    <b>     <font color=\"#FF6600\">蘇州姚氏三瑞堂      <font size=\"2\" color=\"#6666FF\">姚氏世以孝稱</font>     </font>    </b>    <br />    君不見董邵南，隱居行義孝且慈。    <br />    天公亦恐無人知，故令雞狗相哺兒，又令韓老為作詩。    <br />    爾來三百年，名與淮水東南馳。此人世不乏，此事亦時有。    <br />    楓橋三瑞皆目見，天意宛在虞鰥後。惟有此詩非昔人，君更往求無價手。   </p>   <p>    <b>     <font color=\"#FF6600\">莫笑銀杯小答喬太博</font>    </b>    <br />    陶潛一縣令，獨飲仍獨醒。猶將公田二頃五十畝，種秫作酒不種粳。    <br />    我今號為二千石，歲釀百石何以醉賓客。請君莫笑銀杯小，爾來歲旱東海窄。    <br />    會當拂衣歸故丘，作書貸粟監河侯。萬斛船中著美酒，與君一生長拍浮。   </p>   <p>    <b>     <font color=\"#FF6600\">送段屯田分得於字</font>    </b>    <br />    勸農使者古丈夫，不惜春衫踐泥塗。王事靡鹽君甚劬，奉常客卿虯兩須。    <br />    東武縣令天馬駒，泮宮先生非俗儒。相與野飲四子俱，樂哉此樂城中無。    <br />    溪邊策杖自攜壺，腰笏不煩何易於。膠西病守老且迂，空齋愁坐紛墨朱。    <br />    四十豈不知頭顱，畏人不出何其愚。   </p>   <p>    <b>     <font color=\"#FF6600\">和段屯田荊林館</font>    </b>    <br />    南山有佳色，無人空自奇。清詩為題品，草木變芬菲。    <br />    謝女得秀句，留待中郎歸。便當勤鞭策，僕倦馬亦饑。    <br />    <font size=\"2\" color=\"#6666FF\">段有侄女在密州。</font>   </p>   <p>    <b>     <font color=\"#FF6600\">贈上天竺辯才師</font>    </b>    <br />    南北一山門，上下兩天竺。中有老法師，瘦長如鸛鵠。    <br />    不知修何行，碧眼照山谷。見之自清涼，洗盡煩惱毒。    <br />    坐令一都會，男女禮白足。我有長頭兒，角頰峙犀玉。    <br />    四歲不知行，抱負煩背腹。師來為摩頂，起走趁奔鹿。    <br />    乃知戒律中，妙用謝羈束。何必言法華，佯狂啖魚肉。   </p>   <p>    <b>     <font color=\"#FF6600\">遊盧山次韻章傳道</font>    </b>    <br />    塵容已似服轅駒，野性猶同縱壑魚。出入巖巒千仞表，較量筋力十年初。    <br />    雖無窈窕驅前馬，還有鴟夷掛後車。莫笑吟詩淡生活，當令阿買為君書。   </p>   <p>    <b>     <font color=\"#FF6600\">盧山五詠‧盧敖洞      <font size=\"2\" color=\"#6666FF\">圖經云：敖，秦博士，避難此山，遂得道。</font>     </font>    </b>    <br />    上界足官府，飛昇亦何益。還在此山中，相逢不相識。   </p>   <p>    <b>     <font color=\"#FF6600\">盧山五詠‧飲酒台</font>    </b>    <br />    博士雅好飲，空山誰與娛。莫向驪山去，君王不喜儒。   </p>   <p>    <b>     <font color=\"#FF6600\">盧山五詠‧聖燈巖</font>    </b>    <br />    石室有金丹，山神不知秘。何必露光芒，夜半驚童稚。   </p>   <p>    <b>     <font color=\"#FF6600\">盧山五詠‧三泉</font>    </b>    <br />    皎皎巖下泉，無人還自潔。不用比三星，清光同一月。   </p>   <p>    <b>     <font color=\"#FF6600\">盧山五詠‧障日峰      <font size=\"2\" color=\"#6666FF\">其狀類峨眉，但小耳。</font>     </font>    </b>    <br />    長安自不遠，蜀客苦思歸。莫教名障日，喚作小峨眉。    <br />    <b>     <font color=\"#FF6600\">次韻章傳道喜雨      <font size=\"2\" color=\"#6666FF\">禱常山而得。</font>     </font>    </b>    <br />    去年夏旱秋不雨，海畔居民飲鹹苦。今年春暖欲生蝝，地上戢戢多於土。    <br />    預憂一旦開兩翅，口吻如風那肯吐。前時渡江入吳越，佈陣橫空如項羽。    <br />    <font size=\"2\" color=\"#6666FF\">去歲錢塘見飛蝗自西北來，極可畏。</font>    <br />    農夫拱手但垂泣，人力區區固難禦。撲緣發尾困牛馬，啖嚙衣服穿房戶。    <br />    坐觀不救亦何心，秉畀炎火傳自古。荷鋤散掘誰敢後，得米濟饑還小補。    <br />    常山山神信英烈，摠駕雷公訶電母。應憐郡守老且愚，欲把瘡痍手摩撫。    <br />    山中歸時風色變。中路已覺商羊舞。夜窗騷騷鬧松竹，朝畦泫泫流膏乳。    <br />    從來蝗旱必相資，此事吾聞老農語。庶將積潤掃遺孽，收拾豐歲還明主。    <br />    縣前已窖八千斛，    <font size=\"2\" color=\"#6666FF\">今春及今，得蝗子八千餘斛。</font>率以一升完一畝。    <br />    更看蠶婦過初眠，    <font size=\"2\" color=\"#6666FF\">蠶一眠，則蝗不復生矣。</font>未用賀客來旁午。    <br />    先生筆力吾所畏，蹙踏鮑謝跨徐庚。偶然談笑得佳篇，便恐流傳成樂府。    <br />    陋邦一雨何足道，吾君盛德九州普。中和樂職幾時作，試向諸生選何武。   </p>   <p>    <b>     <font color=\"#FF6600\">謝郡人田賀二生獻花</font>    </b>    <br />    城裡田員外，城西賀秀才。不愁家四壁，自有錦千堆。    <br />    珍重尤奇品，艱難最後開。芳心困落日，薄艷戰輕雷。    <br />    <font size=\"2\" color=\"#6666FF\">昨日雷雨。</font>    <br />    老守仍多病，壯懷先已灰。慇勤此粲者，    <br />    <font size=\"2\" color=\"#6666FF\">賀獻魏花三朵。</font>    <br />    攀折為誰哉。玉腕揎紅袖，金樽瀉白醅。何當鑷霜鬢，強插滿頭回。   </p>   <p>    <b>     <font color=\"#FF6600\">惜花</font>    </b>    <br />    吉祥寺中錦千堆，    <font size=\"2\" color=\"#6666FF\">錢塘花最盛處。</font>前年賞花真盛哉，道人勸我清明來。    <br />    腰鼓百面如春雷，打徹涼州花自開。沙河塘上插花回，醉倒不覺吳兒哈。    <br />    豈知如今雙鬢摧，城西古寺沒蒿萊。有僧閉門手自栽，千枝萬葉巧剪裁。    <br />    就中一叢何所似，馬瑙盤盛金縷杯。而我食菜方清齋，對花不飲花應猜。    <br />    夜來雨雹如李梅，紅殘綠暗吁可哀。    <br />    <font size=\"2\" color=\"#6666FF\">錢塘吉祥寺花為第一。壬子清明賞會最盛，金盤彩籃以獻於座者五十三人     <br />     ，夜歸沙河塘上，觀者如山，爾後無復繼也。今年，諸家園圃花亦極盛，而     <br />     龍興僧房一叢尤奇，但衰病牢落，自無以發興耳。昨日雨雹，知此花之存者     <br />     有幾，可為太息也。    </font>   </p>   <p>    <b>     <font color=\"#FF6600\">和頓教授見寄用除夜韻</font>    </b>    <br />    我笑陶淵明，種秫二頃半。婦言既不用，還有責子歎。    <br />    無弦則無琴，何必勞撫玩。我笑劉伯倫，醉發蓬茅散。    <br />    二豪苦不納，獨以鍤自伴。既死何用埋，此身同夜旦。    <br />    孰云二子賢，自結兩重案。笑人還自笑，出口談治亂。    <br />    一生溷塵垢，晚以道自盥。無成空得懶，坐此百事緩。    <br />    仄聞頓夫子，講道出新貫。豈無一尺書，恐不記庸懦。    <br />    陋邦貧且病，數米銖稱炭。慚愧章先生，十日坐空館。    <br />    袖中出子詩，貪讀酒屢暖。狂言各須慎，勿使輸薪粲。   </p>   <p>    <b>     <font color=\"#FF6600\">和子由四首‧韓太祝送遊太山</font>    </b>    <br />    偶作郊原十日遊，未應回首厭籠囚。但教塵土驅馳足，終把雲山爛漫酬。    <br />    聞道逢春思濯錦，更須到處覓菟裘。恨君不上東封頂，夜看金輪出九幽。   </p>   <p>    <b>     <font color=\"#FF6600\">和子由四首‧送春</font>    </b>    <br />    夢裡青春可得追，欲將詩句絆餘暉。酒闌病客惟思睡，蜜熟黃蜂亦懶飛。    <br />    芍葯櫻桃俱掃地，    <font size=\"2\" color=\"#6666FF\">病，過此二物。</font>鬢絲禪榻兩忘機。    <br />    憑君借取法界觀，一洗人間萬事非。    <font size=\"2\" color=\"#6666FF\">來書云，近看此書，余未嘗見也。</font>   </p>   <p>    <b>     <font color=\"#FF6600\">和子由四首‧首夏官捨即事</font>    </b>    <br />    安石榴花開最遲，絳裙深樹出幽菲。吾廬想見無限好，客子倦遊胡不歸。    <br />    坐上一樽雖得滿，古來四事巧相違。令人卻憶湖邊寺，垂柳陰陰晝掩扉。   </p>   <p>    <b>     <font color=\"#FF6600\">和子由四首‧送李供備席上和李詩</font>    </b>    <br />    家聲赫奕蓋並涼，也解微吟錦瑟傍。擘水取魚湖起浪，引杯看劍坐生光。    <br />    風流別後人人憶，才器歸來種種長。不用更貪窮事業，風騷分付與沉湘。   </p>   <p>    <b>     <font color=\"#FF6600\">西齋</font>    </b>    <br />    西齋深且明，中有六尺床。病夫朝睡足，危坐覺日長。    <br />    昏昏既非醉，踽踽亦非狂。褰衣竹風下，穆然濯微涼。    <br />    起行西園中，草木含幽香。榴花開一枝，桑棗沃以光。    <br />    鳴鳩得美蔭，困立忘飛翔。黃鳥亦自喜，新音變圓吭。    <br />    杖藜觀物化，亦以觀我生。萬物各得時，我生日皇皇。   </p>   <p>    <b>     <font color=\"#FF6600\">小兒</font>    </b>    <br />    小兒不識愁，起坐牽我衣。我欲嗔小兒，老妻勸兒癡。    <br />    兒癡君更甚，不樂愁何為。還坐愧此言，洗盞當我前。    <br />    大勝劉伶婦，區區為酒錢。   </p>   <p>    <b>     <font color=\"#FF6600\">寄劉孝叔</font>    </b>    <br />    君王有意誅驕虜，椎破銅山鑄銅虎。聯翩三十七將軍，走馬西來各開府。    <br />    南山伐木作車軸，東海取鼉漫戰鼓。汗流奔走誰敢後，恐乏軍興污質斧。    <br />    保甲連村團未遍，方田訟牒紛如雨。爾來手實降新書，抉剔根株窮脈縷。    <br />    詔書惻怛信深厚，吏能淺薄空勞苦。平生學問止流俗，眾裡笙竽誰比數。    <br />    忽令獨奏鳳將雛，倉卒欲吹那得譜。況復連年苦饑饉，剝嚙草木啖泥土。    <br />    今年雨雪頗應時，又報蝗蟲生翅股。憂來洗盞欲強醉，寂寞虛齋臥空甒。    <br />    公廚十日不生煙，更望紅裙踏筵舞。故人屢寄山中信，只有當歸無別語。    <br />    方將雀鼠偷太倉，未肯衣冠掛神武。吳興丈人真得道，平日立朝非小補。    <br />    自從四方冠蓋鬧，歸作二浙湖山主。高蹤已自雜漁釣，大隱何曾棄簪組。    <br />    去年相從殊未足，問道已許談其粗。逝將棄官往卒業，俗緣未盡那得睹。    <br />    公家只在霅溪上，上有白雲如白羽。應憐進退苦皇皇，更把安心教初祖。   </p>   <p>    <b>     <font color=\"#FF6600\">孔長源輓詞二首</font>    </b>    <br />    少年才氣冠當時，晚節孤風益自奇。君勝宜為夫子後，林宗不愧蔡邕碑。    <br />    南荒尚記誅元惡，東越誰能事細兒，耆舊如今幾人在，為君無憾為時悲。    <br />    <br />    小堰門頭柳繫船，吳山堂上月侵筵。潮聲夜半千巖響，詩句明朝萬口傳。    <br />    <font size=\"2\" color=\"#6666FF\">長源自越過杭，夜飲有美堂上聯句。長源詩云，     <br />     天目遠隨雙鳳落，海門遙蹙兩潮趨，一坐稱善。    </font>    <br />    豈意日斜庚子後，忽驚歲在巳辰年。佳城一閉無窮事，南望題詩淚灑箋。   </p>   <p>    <b>     <font color=\"#FF6600\">寄呂穆仲寺丞</font>    </b>    <br />    孤山寺下水侵門，每到先看醉墨痕。楚相未亡談笑是，中郎不見典刑存。    <br />    <font size=\"2\" color=\"#6666FF\">杭有伶人善學呂，舉措酷似。別後，常令作之為笑。</font>    <br />    君先去踏塵埃陌，我亦來尋桑棗村。回首西湖真一夢，灰心霜鬢更休論。   </p>   <p>    <b>     <font color=\"#FF6600\">余主簿母輓詞</font>    </b>    <br />    閨庭蘭玉照鄉閭，自昔雖貧樂有餘。豈獨家人在中饋，卻因麟趾識關睢。    <br />    雲軿忽已歸仙府，喬木依然擁舊廬。忍把還鄉千斛淚，一時灑向老萊裾。   </p>   <p>    <b>     <font color=\"#FF6600\">送趙寺丞寄陳海州</font>    </b>    <br />    景疏樓上喚蛾眉，君到應先誦此詩。若見孟公投轄飲，莫忘沖雪送君時。   </p>   <p>    <b>     <font color=\"#FF6600\">答陳述古二首</font>    </b>    <br />    漫說山東第二州，棗林桑泊負春遊。城西亦有紅千葉，人老簪花卻自羞。   </p>   <p>小桃破萼未勝春，羅綺叢中第一人。聞道使君歸去後，舞衫歌扇總生塵。    <br />    <font size=\"2\" color=\"#6666FF\">陳有小妓，述古稱之。</font>   </p>   <p>    <b>     <font color=\"#FF6600\">張安道樂全堂</font>    </b>    <br />    列子御風殊不惡，猶被莊生譏數數。步兵飲酒中散琴，於此得全非至樂。    <br />    樂全居士全於天，維摩丈室空翛然。平生痛飲今不飲，無琴不獨琴無弦。    <br />    我公天與英雄表，龍章鳳姿照魚鳥。但令端委坐廟堂，北狄西戎談笑了。    <br />    如今老去苦思歸，小字親書寄我詩。試問樂全全底事，無全何處更相虧。   </p>   <p>    <b>     <font color=\"#FF6600\">張文裕輓詞</font>    </b>    <br />    高才本出朝廷右，能事空推德業餘。每見便聞曹植句，至今傳寶魏華書。    <br />    濟南名士新凋喪，劍外生祠已潔除。欲寄西風兩行淚，依然喬木鄭公廬。   </p>   <p>    <b>     <font color=\"#FF6600\">懷西湖寄晁美叔同年</font>    </b>    <br />    西湖天下景，遊者無愚賢。深淺隨所得，誰能識其全。    <br />    嗟我本狂直，早為世所捐。獨專山水樂，付與寧非天。    <br />    三百六十寺，幽尋遂窮年。所至得其妙，心知口難傳。    <br />    至今清夜夢，耳目餘芳鮮。君持使者節，風采爍雲煙。    <br />    清流與碧巘，安肯為君妍。胡不屏騎從，暫借僧榻眠。    <br />    讀我壁間詩，清涼洗煩煎。策杖無道路，直造意所便。    <br />    應逢古漁父，葦間自延緣。問道若有得，買魚勿論錢。   </p>   <p>    <b>     <font color=\"#FF6600\">和梅戶曹會獵鐵溝</font>    </b>    <br />    山西從古說三明，誰信儒冠也捍城。    <br />    竿上鯨鯢猶未掩，    <font size=\"2\" color=\"#6666FF\">近梟數盜。</font>草中狐兔不須驚。    <br />    東州趙叟飲無敵，南國梅仙詩有聲。不向如皋閒射雉，歸來何以得卿卿。    <br />    <font size=\"2\" color=\"#6666FF\">是日惟梅、趙不射。</font>   </p>   <p>    <b>     <font color=\"#FF6600\">祭常山回小獵</font>    </b>    <br />    青蓋前頭點皂旗，黃茅岡下出長圍。弄風驕馬跑空立，趁兔蒼鷹掠地飛。    <br />    回望白雲生翠巘，歸來紅葉滿征衣。聖明若用西涼簿，白羽猶能效一揮。   </p>   <p>    <b>     <font color=\"#FF6600\">和章七出守湖州二首</font>    </b>    <br />    方丈仙人出渺茫，高情猶愛水雲鄉。功名誰使連三捷，身世何緣得兩忘。    <br />    早歲歸休心共在，他年相見話偏長。只因未報君恩重，清夢時時到玉堂。    <br />    <br />    絳闕雲台總有名，應須極貴又長生。鼎中龍虎黃金賤，松下龜蛇綠骨輕。    <br />    <font size=\"2\" color=\"#6666FF\">君好爐火而餌茯苓。</font>    <br />    霅水未渾纓可濯，弁峰初見眼應明。兩卮春酒真堪羨，獨佔人間分外榮。   </p>   <p>    <b>     <font color=\"#FF6600\">和張子野見寄三絕句‧過舊遊</font>    </b>    <br />    前生我已到杭州，到處長如到舊遊。更欲洞霄為隱吏，一庵閒地且相留。   </p>   <p>    <b>     <font color=\"#FF6600\">和張子野見寄三絕句‧見題壁</font>    </b>    <br />    狂吟跌宕無風雅，醉墨淋浪不整齊。應為詩人一回顧，山僧未忍掃黃泥。   </p>   <p>    <b>     <font color=\"#FF6600\">和張子野見寄三絕句‧竹閣見憶</font>    </b>    <br />    柏堂南畔竹如雲，此閣何人是主人。但遣先生披鶴氅，不須更畫樂天真。   </p>   <p>    <b>     <font color=\"#FF6600\">和蔣夔寄茶</font>    </b>    <br />    我生百事常隨緣，四方水陸無不便。扁舟渡江適吳越，三年飲食窮芳鮮。    <br />    金齏玉膾飯炊雪，海螯江柱初脫泉。臨風飽食甘寢罷，一甌花乳浮輕圓。    <br />    自從捨舟入東武，沃野便到桑麻川。剪毛胡羊大如馬，誰記鹿角腥盤筵。    <br />    廚中蒸粟埋飯甕，大杓更取酸生涎。    <font size=\"2\" color=\"#6666FF\">山東喜食粟飯，飲酸醬。</font>    <br />    柘羅銅碾棄不用，脂麻白土須盆研。故人猶作舊眼看，謂我好尚如當年。    <br />    沙溪北苑強分別，水腳一線爭誰先。清詩兩幅寄千里，紫金百餅費萬錢。    <br />    吟哦烹嚼兩奇絕，只恐偷乞煩封纏。老妻稚子不知愛，一半已入姜鹽煎。    <br />    人生所遇無不可，南北嗜好知誰賢。死生禍福久不擇，更論甘苦爭蚩妍。    <br />    知君窮旅不自釋，因詩寄謝聊相鐫。   </p>   <p>    <b>     <font color=\"#FF6600\">答李邦直</font>    </b>    <br />    美人如春風，著物物未知。羈愁似冰雪，見子先流澌。    <br />    子從徐方來，吏民舉熙熙。扶病出見之，驚我一何衰。    <br />    知我久慵倦，起我以新詩。詩詞如醇酒，盎然熏四支。    <br />    徑飲不覺醉，欲和先昏疲。西齋有蠻帳，風雨夜紛披。    <br />    放懷語不擇，撫掌笑脫頤。別來今幾何，春物已含姿。    <br />    柳色日夜暗，子來竟何時。徐方雖云樂，東山禁遊嬉。    <br />    又無狂太守，何以解憂思。聞子有賢婦，華堂詠螽斯。    <br />    曷不倒囊橐，賣劍買蛾眉。不用教絲竹，唱我新歌詞。   </p>   <p>    <b>     <font color=\"#FF6600\">和文與可洋川園池三十首‧湖橋</font>    </b>    <br />    朱欄畫柱照湖明，白葛烏紗曳履行。橋下龜魚晚無數，識君拄杖過橋聲。   </p>   <p>    <b>     <font color=\"#FF6600\">和文與可洋川園池三十首‧橫湖</font>    </b>    <br />    貪看翠蓋擁紅妝，不覺湖邊一夜霜。捲卻天機雲錦段，從教匹練寫秋光。   </p>   <p>    <b>     <font color=\"#FF6600\">和文與可洋川園池三十首‧書軒</font>    </b>    <br />    雨昏石硯寒雲色，風動牙籤亂葉聲。庭下已生書帶草，使君疑是鄭康成。   </p>   <p>    <b>     <font color=\"#FF6600\">和文與可洋川園池三十首‧冰池</font>    </b>    <br />    不嫌冰雪繞池看，誰似詩人巧耐寒。記取羲之洗硯處，碧琉璃下黑蛟蟠。   </p>   <p>    <b>     <font color=\"#FF6600\">和文與可洋川園池三十首‧竹塢</font>    </b>    <br />    晚節先生道轉孤，歲寒惟有竹相娛。粗才杜牧真堪笑，喚作軍中十萬夫。   </p>   <p>    <b>     <font color=\"#FF6600\">和文與可洋川園池三十首‧荻蒲</font>    </b>    <br />    雨折霜幹不耐秋，白花黃葉使人愁。月明小艇湖邊宿，便是江南鸚鵡洲。   </p>   <p>    <b>     <font color=\"#FF6600\">和文與可洋川園池三十首‧蓼嶼</font>    </b>    <br />    秋歸南浦蟪蛄鳴，霜落橫湖沙水清。臥雨幽花無限思，抱叢寒蝶不勝情。   </p>   <p>    <b>     <font color=\"#FF6600\">和文與可洋川園池三十首‧望雲樓</font>    </b>    <br />    陰晴朝暮幾回新，已向虛空付此身。出本無心歸亦好，白雲還似望雲人。   </p>   <p>    <b>     <font color=\"#FF6600\">和文與可洋川園池三十首‧天漢台</font>    </b>    <br />    漾水東流舊見經，銀潢左界上通靈。此台試向天文覓，閣道中間第幾星。   </p>   <p>    <b>     <font color=\"#FF6600\">和文與可洋川園池三十首‧待月台</font>    </b>    <br />    月與高人本有期，掛簷低戶映蛾眉。只從昨夜十分滿，漸覺冰輪出海遲。   </p>   <p>    <b>     <font color=\"#FF6600\">和文與可洋川園池三十首‧二樂榭</font>    </b>    <br />    此間真趣豈容談，二樂並君已是三。仁智更煩訶妄見，坐令魯叟作瞿曇。    <br />    <font size=\"2\" color=\"#6666FF\">來詩云，二見因妄生。</font>    <br />    <br />    <b>     <font color=\"#FF6600\">和文與可洋川園池三十首‧      <a target=\"_blank\" href=\"http://140.111.1.40/yitic/frc/frc06622.htm\">●</a>泉亭     </font>    </b>    <br />    聞道池亭勝兩川，應須爛醉答雲煙。勸君多種長腰米，消破亭中萬斛泉。   </p>   <p>    <b>     <font color=\"#FF6600\">和文與可洋川園池三十首‧吏隱亭</font>    </b>    <br />    縱橫憂患滿人間，頗怪先生日日閒。昨夜清風眠北牖，朝來爽氣在西山。   </p>   <p>    <b>     <font color=\"#FF6600\">和文與可洋川園池三十首‧霜筠亭</font>    </b>    <br />    解籜新篁不自持，嬋娟已有歲寒姿。要看凜稟霜前意，須待秋風粉落時。   </p>   <p>    <b>     <font color=\"#FF6600\">和文與可洋川園池三十首‧無言亭</font>    </b>    <br />    慇勤稽首維摩詰，敢問如何是法門。彈指未終千偈了，向人還道本無言。   </p>   <p>    <b>     <font color=\"#FF6600\">和文與可洋川園池三十首‧露香亭</font>    </b>    <br />    亭下佳人錦繡衣，滿身瓔珞綴明璣。晚香消歇無尋處，花已飄零露已晞。   </p>   <p>    <b>     <font color=\"#FF6600\">和文與可洋川園池三十首‧涵虛亭</font>    </b>    <br />    水軒花榭兩爭妍，秋月春風各自偏。惟有此亭無一物，坐觀萬景得天全。   </p>   <p>    <b>     <font color=\"#FF6600\">和文與可洋川園池三十首‧溪光亭</font>    </b>    <br />    決去湖波尚有情，卻隨初日動簷楹。溪光自古無人畫，憑仗新詩與寫成。   </p>   <p>    <b>     <font color=\"#FF6600\">和文與可洋川園池三十首‧過溪亭</font>    </b>    <br />    身輕步隱去忘歸，四柱亭前野約微。忽悟過溪還一笑，水禽驚落翠毛衣。   </p>   <p>    <b>     <font color=\"#FF6600\">和文與可洋川園池三十首‧披錦亭</font>    </b>    <br />    煙紅露綠曉風香，燕舞鶯啼春日長。誰道使君貧且老，繡屏錦帳咽笙簧。   </p>   <p>    <b>     <font color=\"#FF6600\">和文與可洋川園池三十首‧禊亭</font>    </b>    <br />    曲池流水細鱗鱗，高會傳觴似洛濱。紅粉翠蛾應不要，畫船來往勝於人。   </p>   <p>    <b>     <font color=\"#FF6600\">和文與可洋川園池三十首‧菡萏亭</font>    </b>    <br />    日日移床趁下風，清香不盡思何窮。若為化作龜千歲，巢向田田亂葉中。   </p>   <p>    <b>     <font color=\"#FF6600\">和文與可洋川園池三十首‧荼蘼洞</font>    </b>    <br />    長憶故山寒食夜，野荼蘼發暗香來。分無素手簪羅髻，且折霜蕤浸玉醅。   </p>   <p>    <b>     <font color=\"#FF6600\">和文與可洋川園池三十首‧篔簹谷</font>    </b>    <br />    漢川修竹賤如蓬，斤斧何曾赦籜龍。料得清貧饞太守，渭濱千畝在胸中。   </p>   <p>    <b>     <font color=\"#FF6600\">和文與可洋川園池三十首‧寒蘆港</font>    </b>    <br />    溶溶晴港漾春暉，蘆筍生時柳絮飛。還有江南風物否，桃花流水鮆魚肥。   </p>   <p>    <b>     <font color=\"#FF6600\">和文與可洋川園池三十首‧野人廬</font>    </b>    <br />    少年辛苦事犁鋤，剛厭青山繞故居。老覺華堂無意味，卻須時到野人廬。   </p>   <p>    <b>     <font color=\"#FF6600\">和文與可洋川園池三十首‧此君庵</font>    </b>    <br />    寄語庵前抱節君，與君到處合相親。寫真雖是文夫子，我亦真堂作記人。   </p>   <p>    <b>     <font color=\"#FF6600\">和文與可洋川園池三十首‧金橙徑</font>    </b>    <br />    金橙縱復里人知，不見鱸魚價自低。須是松江煙雨裡，小船燒薤搗香齏。   </p>   <p>    <b>     <font color=\"#FF6600\">和文與可洋川園池三十首‧南園</font>    </b>    <br />    不種夭桃與綠楊，使君應欲候農桑。春畦雨過羅紈膩，夏壟風來餅餌香。   </p>   <p>    <b>     <font color=\"#FF6600\">和文與可洋川園池三十首‧北園</font>    </b>    <br />    漢水巴山樂有餘，一麾從此首歸途。北園草木憑君問，許我他年作主無。   </p>   <p>    <strong>     <font color=\"#FF6600\">海棠</font>    </strong>    <br />    東風裊裊泛崇光，香霧空濛月轉廊。只恐夜深花睡去，故燒高燭照紅妝。   </p>   <p>    <b>     <font color=\"#FF6600\">寄題刁景純藏春塢</font>    </b>    <br />    白首歸來種萬松，待看千尺舞霜風。年拋造物陶甄外，春在先生杖屨中。    <br />    楊柳長齊低戶暗，櫻桃爛熟滴階紅。何時卻與徐元直，共訪襄陽龐德公。   </p>   <p>    <b>     <font color=\"#FF6600\">玉盤盂二首      <font size=\"2\" color=\"#6666FF\">並敘</font>     </font>    </b>    <br />    <font color=\"#336600\">東武舊俗，每歲四月大會於南禪、資福兩寺，以芍葯供佛。而今歲最盛，     <br />     凡七千餘朵，皆重跗累萼，繁麗豐碩。中有白花正圓如覆盂，其下十餘葉     <br />     稍大，承之如盤，姿格絕異，獨出於七千朵之上，云得之於城北蘇氏園中     <br />     ，周宰相莒公之別業也，而其名俚甚，乃為易之。    </font>    <br />    雜花狼藉占春餘，芍葯開時掃地無。兩寺妝成寶纓絡，一枝爭看玉盤盂。    <br />    佳名會作新翻曲，絕品難逢舊畫圖。從此定知年穀熟，姑山親見雪肌膚。    <br />    <br />    花不能言意可知，令君痛飲更無疑。但持白酒勸嘉客，直待瓊舟覆玉彝。    <br />    負郭相君初擇地，看羊屬國首吟詩。吾家豈與花相厚，更問殘芳有幾枝。   </p>   <p>    <b>     <font color=\"#FF6600\">和潞公超然台次韻</font>    </b>    <br />    我公厭富貴，常苦勳業尋。相期赤松子，永望白雲岑。    <br />    清風出談笑，萬竅為號吟。吟成超然詩，洗我蓬之心。    <br />    嗟我本何人，麋鹿強冠襟。身微空志大，交淺屢言深。    <br />    囑公如得謝，呼我幸寄音。但恐酒錢盡，煩公揮橐金。   </p>   <p>    <b>     <font color=\"#FF6600\">聞喬太博換左藏知欽州以詩招飲</font>    </b>    <br />    今年果起故將軍，幽夢清詩信有神。馬革裹屍真細事，虎頭食肉更何人。    <br />    陣雲冷壓黃茅瘴，羽扇斜揮白葛巾。痛飲從今有幾日，西軒月色夜來新。   </p>   <p>    <b>     <font color=\"#FF6600\">喬將行烹鵝鹿出刀劍以飲客以詩戲之</font>    </b>    <br />    破匣哀鳴出素虯，倦看鶂鶂聽呦呦。明朝只恐兼烹鶴，此去還須卻佩牛。    <br />    便可先呼報恩子，不妨仍帶醉鄉侯。他年萬騎歸應好，奈有移文在故丘。   </p>   <p>    <b>     <font color=\"#FF6600\">次韻劉貢父李公擇見寄二首</font>    </b>    <br />    白髮相望兩故人，眼看時事幾番新。曲無和者應思郢，論少卑之且借秦。    <br />    歲惡詩人無好語，    <font size=\"2\" color=\"#6666FF\">公擇來詩，皆道吳中饑苦之事。</font>夜長鰥守向誰親。    <font size=\"2\" color=\"#6666FF\">貢父近喪偶。</font>    <br />    少思多睡無如我，鼻息雷鳴撼四鄰。    <br />    <br />    何人勸我此間來，絃管生衣甑有埃。綠蟻濡唇無百斛，蝗蟲撲面已三回。    <br />    磨刀入谷追窮寇，灑涕循城拾棄孩。為郡鮮歡君莫歎，猶勝塵土走章台。   </p>   <p>    <b>     <font color=\"#FF6600\">寄黎眉州</font>    </b>    <br />    膠西高處望西川，應在孤雲落照邊。瓦屋寒堆春後雪，峨眉翠掃雨餘天。    <br />    治經方笑春秋學，好士今無六一賢。    <br />    <font size=\"2\" color=\"#6666FF\">君以《春秋》受知於歐陽文忠公，公自號六一居士。</font>    <br />    且待淵明賦歸去，共將詩酒趁流年。   </p>   <p>    <b>     <font color=\"#FF6600\">和趙郎中捕蝗見寄次韻</font>    </b>    <br />    麥穗人許長，穀苗牛可沒。天公獨何意，忍使蝗蟲發。    <br />    驅攘著令典，農事安可忽。我僕既胼胝，我馬亦款矻。    <br />    飛騰漸雲少，筋力亦已竭。苟無百篇詩，何以醒睡兀。    <br />    初如疏畎澮，漸若決澥渤。往來供十吏，腕脫不容歇。    <br />    平生輕妄庸，熟視笑魏勃。愛君有逸氣，詩壇專斬伐。    <br />    民病何時休，吏職不可越。慎無及世事，向空書咄咄。   </p>   <p>    <b>     <font color=\"#FF6600\">登常山絕頂廣麗亭</font>    </b>    <br />    西望穆陵關，東望琅邪台。南望九仙山，北望空飛埃。    <br />    相將叫虞舜，遂欲歸蓬萊。嗟我二三子，狂飲亦荒哉。    <br />    紅裙欲先去，長笛有餘哀。清歌入雲霄，妙舞纖腰回。    <br />    自從有此山，白石封蒼苔。何嘗有此樂，將去復徘徊。    <br />    人生如朝露，白髮日夜催。棄置當何言，萬劫終飛灰。   </p>   <p>    <b>     <font color=\"#FF6600\">薄薄酒二首      <font size=\"2\" color=\"#6666FF\">並敘</font>     </font>    </b>    <br />    <font color=\"#336600\">膠西先生趙明叔，家貧，好飲，不擇酒而醉。常云：薄薄酒，勝茶湯，醜     <br />     醜婦，勝空房。其言雖俚，而近乎達，故推而廣之以補東州之樂府；既又     <br />     以為未也，復自和一篇，聊以發覽者之一噱云耳。     <br />    </font>薄薄酒，勝茶湯；粗粗布，勝無裳；醜妻惡妾勝空房。    <br />    五更待漏靴滿霜，不如三伏日高睡足北窗涼。    <br />    珠襦玉柙萬人相送歸北邙，不如懸鶉百結獨坐負朝陽。    <br />    生前富貴，死後文章，百年瞬息萬世忙。    <br />    夷齊盜跖俱亡羊，不如眼前一醉是非憂樂都兩忘。   </p>   <p>薄薄酒，飲兩鍾；粗粗布，著兩重；美惡雖異醉暖同，醜妻惡妾壽乃公。    <br />    隱居求志義之從，本不計較東華塵土北窗風。    <br />    百年雖長要有終，富死未必輸生窮。但恐珠玉留君容，千載不朽遭樊崇。    <br />    文章自足欺盲聾，誰使一朝富貴面發紅。    <br />    達人自達酒何功，世間是非憂樂本來空。   </p>   <p>    <b>     <font color=\"#FF6600\">同年王中甫輓詞</font>    </b>    <br />    <font size=\"2\" color=\"#6666FF\">仁宗朝賢良十五人，今惟富鄭公、張宣徽、錢純老及余與舍弟在耳。</font>    <br />    先帝親收十五人，四方爭看擊鵬鶤。如君才業真堪用，顧我衰遲不足論。    <br />    出處升沉十年後，死生契闊幾人存。他時京口尋遺跡，宿草猶應有淚痕。   </p>   <p>    <b>     <font color=\"#FF6600\">七月五日二首</font>    </b>    <br />    避謗詩尋醫，畏病酒入務。蕭條北窗下，長日誰與度。    <br />    今年苦炎熱，草木困薰煮。況我早衰人，幽居氣如縷。    <br />    秋來有佳興，秫稻已含露。還復此微吟，往和糟床注。    <br />    <br />    何處覓新秋，蕭然北台上。秋來未云幾，風月已清亮。    <br />    雲間聳孤翠，林表浮遠漲。新棗漸堪剝，晚瓜猶可餉。    <br />    西風送落日，萬竅含淒悵。念當急行樂，白髮不汝放。   </p>   <p>    <b>     <font color=\"#FF6600\">趙郎中見和戲復答之</font>    </b>    <br />    趙子吟詩如潑水，一揮三百八十字。奈何效我欲尋醫，恰似西施藏白地。    <br />    趙子飲酒如淋灰，一年十萬八千杯。若不令君早入務，飲竭東海生黃埃。    <br />    我衰臨政多繆錯，羨君精采如秋鶚。頗哀老子今日飲，為君坐嘯主畫諾。   </p>   <p>    <b>     <font color=\"#FF6600\">次韻周邠寄雁蕩山圖二首</font>    </b>    <br />    指點先憑採藥翁，丹青化出大槐宮。眼明小閣浮煙翠，齒冷新詩嚼雪風。    <br />    二華行觀雄陝右，九仙今已壓京東。    <br />    <font size=\"2\" color=\"#6666FF\">將赴河中，密邇太華，九仙在東武，奇秀不滅雁蕩也。</font>    <br />    此生的有尋山分，已覺溫台落手中。   </p>   <p>西湖三載與君同，馬入塵埃鶴入籠。東海獨來看出日，石橋先去踏長虹。    <br />    遙知別後添華髮，時向樽前說病翁。所恨蜀山君未見，他年攜手醉郫筒。   </p>   <p>    <b>     <font color=\"#FF6600\">送碧香酒與趙明叔教授</font>    </b>    <br />    聞君有婦賢且廉，勸君慎勿為楚相。不羨紫駝分御食，自遣赤腳沽村釀。    <br />    嗟君老狂不知愧，更吟醜婦惡嘲謗。諸生聞語定失笑，冬暖號寒臥無悵。    <br />    碧香近出帝子家，鵝兒破殼酥流盎。不學劉伶獨自飲，一壺往助齊眉餉。   </p>   <p>    <b>     <font color=\"#FF6600\">趙既見和復次韻答之</font>    </b>    <br />    長安小吏天所放，日夜歌呼和丞相。豈知後世有阿瞞，    <br />    <font size=\"2\" color=\"#6666FF\">曹公自言參之後。</font>    <br />    北海樽前捉私釀。先生未出禁酒國，詩語孤高常近謗。    <br />    幾回無酒欲沽君，卻畏有司書簿帳。    <font size=\"2\" color=\"#6666FF\">近制，公使酒過數法甚重。</font>    <br />    酸寒可笑分一斗，日飲無何足袁盎。更將險語壓衰翁，只恐自是台無餉。   </p>   <p>    <b>     <font color=\"#FF6600\">趙郎中往莒縣逾月而歸復以一壺遺之仍用元韻</font>    </b>    <br />    東鄰主人遊不歸，悲歌夜夜聞舂相。門前人鬧馬嘶急，一家喜氣如春釀。    <br />    王事何曾怨獨賢，室人豈忍交謫謗。大兒踉蹡越門限，小兒咿啞語繡帳。    <br />    定教舞袖掣伊涼，更想夜庖鳴甕盎。題詩送酒君勿誚，免使退之嘲一餉。   </p>   <p>    <b>     <font color=\"#FF6600\">蘇潛聖輓詞</font>    </b>    <br />    妙齡馳譽百夫雄，晚節忘懷大隱中。悃愊無華真漢吏，文章爾雅稱吾宗。    <br />    趨時肯負平生志，有子還應不死同。惟我閒思十年事，數行老淚寄西風。    <br />    <br />    <font color=\"#FF6600\">     <b>      <font color=\"#FF6600\">黃州快哉亭贈張偓佺</font>     </b>    </font>    <br />    落日繡簾捲，亭下水連空。知君為我新作，窗戶濕青紅。    <br />    長記平山堂上，敘枕江南煙雨，杳杳沒孤鴻。    <br />    記得醉翁語，山色有無中。    <br />    一千頃，都鏡淨，倒碧峰　忽然浪起掀舞，一葉白頭翁。    <br />    堪笑蘭臺公子，未解莊生天籟，剛道有雌雄。    <br />    一點浩然氣，千里快哉風。    <br />    <br />    <font color=\"#FF6600\">     <b>題西林壁</b>    </font>    <br />    橫看成嶺側成峰，遠近高低各不同。不識廬山真面目，只緣身在此山中。    <br />    <br />    <font color=\"#FF6600\">     <b>寓居定惠院之東雜花滿山有海棠一株土人不知貴也</b>    </font>    <br />    江城地瘴蕃草木，只有名花苦幽獨。嫣然一笑竹籬間，桃李滿山總粗俗。    <br />    也知造物有深意，故遣佳人在空谷。自然富貴出天姿，不待金盤薦華屋。    <br />    朱唇得酒暈生臉，翠袖捲紗紅映肉。林深霧暗曉光遲，日暖風輕春睡足。    <br />    雨中有淚亦淒愴，月下無人更清淑。先生食飽無一事，散步逍遙自捫腹。    <br />    不問人家與僧舍，拄杖敲門看修竹。忽逢絕艷照衰朽，嘆息無言揩病目。    <br />    陋邦何處得此花，無乃好事移西蜀。寸根千里不易到，銜子飛來定鴻鵠。    <br />    天涯流落俱可念，為飲一樽歌此曲。明朝酒醒還獨來，雪落紛紛哪忍觸。    <br />    <br />    <font color=\"#FF6600\">     <b>      <font color=\"#FF6600\">正月二十日與潘郭二生出郊尋春，忽記去年是日同至女王城作詩       <br />       ，乃和前韻      </font>     </b>    </font>    <br />    東風未肯入東門，走馬還尋去歲春。人似秋鴻來有信，事如春夢了無痕。    <br />    江城白酒三杯釅，野老蒼顏一笑溫。已約年年為此會，故人不用賦招魂。    <br />    <br />    <font color=\"#FF6600\">     <b>      <font color=\"#FF6600\">惠崇春江晚景</font>     </b>    </font>    <br />    竹外桃花三兩枝，春江水暖鴨先知。萎蒿滿地蘆芽短，正是河豚欲上時。    <br />    <br />    <font color=\"#FF6600\">     <b>飲酒</b>    </font>    <br />    小舟真一葉，下有暗浪喧。夜棹醉中發，不知枕幾偏。    <br />    天明問前路，已度千重山。嗟我亦何為，此道常往還。    <br />    未來寧早計，既往復何言。    <br />    <br />    <font color=\"#FF6600\">     <b>      <font color=\"#FF6600\">和陶淵明擬古</font>     </b>    </font>    <br />    有客叩我門，繫馬庭前柳。庭空鳥雀躁，門閉課立久。    <br />    主人枕書臥，夢我平生友。忽聞剝啄聲，驚散一杯酒。    <br />    倒裳起謝客，夢覺兩愧負。    <br />    <br />    <font color=\"#FF6600\" size=\"+2\" face=\"標楷體\">     <b>      <font size=\"+3\">       <br />       詞      </font>     </b>    </font>    <br />    <br />   </p>   <p>    <font color=\"#FF6600\">     <b>      <b>       <font color=\"#FF6600\">昭君怨</font>      </b>      <br />     </b>    </font>誰作桓伊三弄，驚破綠窗幽夢。新月與愁煙，滿江天。    <br />    欲去又還不去，明日落花飛絮。飛絮送行舟，水東流。   </p>   <p>    <b>     <font color=\"#FF6600\">減字木蘭花‧春月</font>    </b>    <br />    春庭月午，搖蕩香醪光欲舞。步轉迴廊，半落梅花婉娩香。    <br />    輕雲薄霧，總是少年行樂處。不似秋光，只與離人照斷腸。   </p>   <p>    <b>     <font color=\"#FF6600\">卜算子‧黃州定惠院寓居作</font>    </b>    <br />    缺月掛疏桐，漏斷人初靜。時見幽人獨往來，縹緲孤鴻影。    <br />    驚起卻回頭，有恨無人省。揀盡寒枝不肯棲，楓落吳江冷。   </p>   <p>    <b>     <font color=\"#FF6600\">浣溪沙</font>    </b>    <br />    遊蘄水清泉寺，寺臨蘭溪，溪水西流。山下蘭芽短浸溪，松間沙路淨無泥。    <br />    蕭蕭暮雨子規啼。誰道人生無再少？門前流水尚能西！休將白髮唱黃雞。   </p>   <p>    <b>     <font color=\"#FF6600\">浣溪沙‧徐門石潭謝雨道上作，五首。</font>    </b>    <br />    照日深紅暖見魚，連溪綠暗晚藏烏。黃童白叟聚睢盱。    <br />    麋鹿逢人雖未慣，猿猱聞鼓不須呼。歸家說與採桑姑。   </p>   <p>    <b>     <font color=\"#FF6600\">又</font>    </b>    <br />    旋抹紅妝看使君，三三五五棘籬門。相挨踏破茜羅裙。    <br />    老幼扶攜收麥社，烏鳶翔舞賽神村。道逢醉叟臥黃昏。   </p>   <p>    <b>     <font color=\"#FF6600\">又</font>    </b>    <br />    麻葉層層茴葉光，誰家煮繭一村香。隔籬嬌語絡絲娘。    <br />    垂白杖藜抬醉眼，捋青搗    <a target=\"_blank\" href=\"http://140.111.1.40/yitic/frc/frc17920.htm\">●</a>軟飢腸。問言豆葉幾時黃。   </p>   <p>    <b>     <font color=\"#FF6600\">又</font>    </b>    <br />    蔌蔌衣巾落棗花，村南村北響繅車。牛衣古柳賣黃瓜。    <br />    酒困路長惟欲睡，日高人渴漫思茶。敲門試問野人家。   </p>   <p>    <b>     <font color=\"#FF6600\">又</font>    </b>    <br />    軟草平莎過雨新，輕沙走馬路無塵。何時收拾耦耕身。    <br />    日暖桑麻光似潑，風來蒿艾氣如薰。使君元是此中人。   </p>   <p>    <b>     <font color=\"#FF6600\">浣溪沙</font>    </b>    <br />    山色橫侵蘸暈霞，湘川風靜吐寒花。遠林屋散尚啼鴉。    <br />    夢到故園多少路，酒醒南望隔天涯。月明千里照平沙。   </p>   <p>    <b>     <font color=\"#FF6600\">浣溪沙‧寓意</font>    </b>    <br />    炙手無人傍屋頭，蕭蕭晚雨脫梧楸。誰憐季子敝貂裘。    <br />    顧我已無當世望，似君須向古人求。歲寒松柏肯驚秋。   </p>   <p>    <b>     <font color=\"#FF6600\">浣溪沙‧即事</font>    </b>    <br />    畫隼橫江喜再遊，老魚跳檻識青謳。流年未肯付東流。    <br />    黃菊籬邊無悵望，白雲鄉裡有溫柔。挽回霜鬢莫教休。   </p>   <p>    <b>     <font color=\"#FF6600\">西江月‧頃在黃州，春夜行蘄水中。過酒家飲酒，醉。乘月至一溪橋上      <br />      ，解鞍曲肱，醉臥少休。及覺已曉。亂山攢擁，流水鏗然，疑非人世也      <br />      。書此語橋柱上。     </font>    </b>    <br />    照野彌彌淺浪，橫空隱隱層霄。障泥未解玉驄驕，我欲醉眠芳草。    <br />    可惜一溪風月，莫教踏碎瓊瑤。解鞍欹枕綠楊橋，杜宇一聲春曉。   </p>   <p>    <b>     <font color=\"#FF6600\">西江月‧重九</font>    </b>    <br />    點點樓頭細雨，重重江外平湖。當年戲馬會東徐，今日淒涼南浦。    <br />    莫恨黃花未吐，且教紅粉相扶。酒闌不必看茱萸，俯仰人間今古。   </p>   <p>    <b>     <font color=\"#FF6600\">阮郎歸‧初夏</font>    </b>    <br />    綠槐高柳咽新蟬，薰風初入弦。碧紗窗下洗沉煙，棋聲驚晝眠。    <br />    微雨過，小荷翻，榴花開欲然。玉盆纖手弄清泉，瓊珠碎卻圓。   </p>   <p>    <b>     <font color=\"#FF6600\">少年遊‧潤州作，代人寄遠。</font>    </b>    <br />    去年相送，餘杭門外，飛雪似楊花。今年春盡，楊花似雪，猶不見還家。    <br />    對酒捲簾邀明月，風露透窗紗。恰似姮娥憐雙燕，分明照、畫樑斜。   </p>   <p>    <b>     <font color=\"#FF6600\">鷓鴣天</font>    </b>    <br />    林斷山明竹隱牆，亂蟬衰草小池塘。翻空白鳥時時見，照水紅蕖細細香。    <br />    村舍外，古城旁，杖藜徐步轉斜陽。慇勤昨夜三更雨，又得浮生一日涼。   </p>   <p>    <b>     <font color=\"#FF6600\">虞美人‧有美堂贈述古</font>    </b>    <br />    湖山信是東南美，一望彌千里。使君能得幾回來？便使樽前醉倒且徘徊。    <br />    沙河塘裡燈初上，水調誰家唱。夜闌風靜欲歸時，惟有一江明月碧琉璃。   </p>   <p>    <b>     <font color=\"#FF6600\">南鄉子‧送述古</font>    </b>    <br />    回首亂山橫，不見居人只見城。誰似臨平山上塔，亭亭，迎客西來送客行。    <br />    歸路晚風清，一枕初寒夢不成。今夜殘燈斜照處，熒熒，秋雨晴時淚不晴。   </p>   <p>    <b>     <font color=\"#FF6600\">南鄉子‧梅花詞，和楊元素。</font>    </b>    <br />    寒雀滿疏籬，爭抱寒柯看玉蕤。忽見客來花下坐，驚飛，蹋散芳英落酒卮。    <br />    痛飲又能詩，座客無氈醉不知。花謝酒闌春到也，離離，一點微酸已著枝。   </p>   <p>    <b>     <font color=\"#FF6600\">南鄉子‧自述</font>    </b>    <br />    涼簟碧紗廚，一枕清風晝睡餘。睡聽晚衙無一事，徐徐，讀盡床頭幾卷書。    <br />    搔首賦歸歟，自覺功名懶更疏。若問使君才與術，何如？佔得人間一味愚。   </p>   <p>    <b>     <font color=\"#FF6600\">南鄉子‧重九涵輝樓呈徐君猷</font>    </b>    <br />    霜降水痕收，淺碧鱗鱗露遠洲。酒力漸消風力軟，颼颼，破帽多情卻戀頭。    <br />    佳節若為酬，但把清樽斷送秋。萬事到頭都是夢，休休，明日黃花蝶也愁。   </p>   <p>    <b>     <font color=\"#FF6600\">醉落魄‧離京口作</font>    </b>    <br />    輕雲微月，二更酒醒船初發。孤城回望蒼煙合。記得歌時，不記歸時節。    <br />    巾偏扇墜籐床滑，覺來幽夢無人說。此生飄蕩何時歇。家在西南，長作東南別。   </p>   <p>    <b>     <font color=\"#FF6600\">定風波‧三月七日沙湖道中遇雨。雨具先去，同行皆狼狽，余獨不覺。      <br />      已而遂晴，故作此詞。     </font>    </b>    <br />    莫聽穿林打葉聲，何妨吟嘯且徐行。    <br />    竹杖芒鞋輕勝馬，誰怕？一蓑煙雨任平生。    <br />    料峭春風吹酒醒，微冷，山頭斜照卻相迎。    <br />    回首向來蕭瑟處，歸去，也無風雨也無晴。   </p>   <p>    <b>     <font color=\"#FF6600\">定風波‧南海歸贈王定國侍人寓娘</font>    </b>    <br />    常羨人間琢玉郎，天應乞與點酥娘。盡道清歌傳皓齒，風起，雪飛炎海變清涼。    <br />    萬里歸來顏愈少，微笑，笑時猶帶嶺梅香。    <br />    試問嶺南應不好，卻道：此心安處是吾鄉。   </p>   <p>    <b>     <font color=\"#FF6600\">蝶戀花</font>    </b>    <br />    花褪殘紅青杏小。燕子飛時，綠水人家繞。枝上柳綿吹又少，天涯何處無芳草！    <br />    牆裡鞦韆牆外道。牆外行人，牆裡佳人笑。笑漸不聞聲漸悄，多情卻被無情惱。   </p>   <p>    <b>     <font color=\"#FF6600\">蝶戀花‧密州上元</font>    </b>    <br />    燈火錢塘三五夜。明月如霜，照見人如畫。帳底吹笙香吐麝，此般風味應無價。    <br />    寂寞山城人老也。擊鼓吹簫，乍入農桑社。火冷燈稀霜露下，昏昏雪意雲垂野。   </p>   <p>    <b>     <font color=\"#FF6600\">蝶戀花</font>    </b>    <br />    記得畫屏初會遇。好夢驚回，望斷高唐路。燕子雙飛來又去，紗窗幾度春光暮。    <br />    那日繡簾相見處，低眼佯行，笑整香雲縷。斂盡春山羞不語，人前深意難輕訴。   </p>   <p>    <b>     <font color=\"#FF6600\">臨江仙‧夜歸臨皋</font>    </b>    <br />    夜飲東坡醒復醉，歸來彷彿三更。家童鼻息已雷鳴。    <br />    敲門都不應，倚杖聽江聲。    <br />    長恨此身非我有，何時忘卻營營？夜闌風靜縠紋平。    <br />    小舟從此逝，江海寄餘生。   </p>   <p>    <b>     <font color=\"#FF6600\">漁家傲‧送張元唐省親秦州</font>    </b>    <br />    一曲陽關情幾許，知君欲向秦川去。白馬皂貂留不住。回首處，孤城不見天霖霧。    <br />    到日長安花似雨，故關楊柳初飛絮。漸見靴刀迎夾路。誰得似，風流膝上王文度。   </p>   <p>    <b>     <font color=\"#FF6600\">行香子‧過七里灘</font>    </b>    <br />    一葉舟輕，雙槳鴻驚。水天清、影湛波平。魚翻藻鑒，鷺點煙汀。    <br />    過沙溪急，霜溪冷，月溪明。    <br />    重重似畫，曲曲如屏。算當年、虛老嚴陵。君臣一夢，今古空名。    <br />    但遠山長，雲山亂，曉山青。   </p>   <p>    <b>     <font color=\"#FF6600\">行香子‧丹陽寄述古</font>    </b>    <br />    攜手江村，梅雪飄裙。情何限、處處銷魂。故人不見，舊曲重聞。    <br />    向望湖樓，孤山寺，湧金門。    <br />    尋常行處，題詩千首，繡羅衫、與拂紅塵。別來相憶，知是何人？    <br />    有湖中月，江邊柳，隴頭雲。   </p>   <p>    <b>     <font color=\"#FF6600\">江城子‧密州出獵</font>    </b>    <br />    老夫聊發少年狂，左牽黃，右擎蒼。錦帽貂裘，千騎捲平岡。    <br />    欲報傾城隨太守，親射虎，看孫郎。    <br />    酒酣胸膽尚開張，鬢微霜，又何妨！持節雲中，何日遣馮唐？    <br />    會挽雕弓如滿月，西北望，射天狼。   </p>   <p>    <b>     <font color=\"#FF6600\">江城子‧乙卯正月二十日夜記夢</font>    </b>    <br />    十年生死兩茫茫。不思量，自難忘。千里孤墳，無處話淒涼。    <br />    縱使相逢應不識，塵滿面，鬢如霜。    <br />    夜來幽夢忽還鄉。小軒窗，正梳妝。相顧無言，惟有淚千行。    <br />    料得年年腸斷處，明月夜，短松岡。   </p>   <p>    <b>     <font color=\"#FF6600\">江城子‧湖上與張先同賦</font>    </b>    <br />    鳳凰山上雨初晴。水風清，晚霞明。一朵芙蓉，開過尚盈盈。    <br />    何處飛來雙白鷺，如有意，慕娉婷。    <br />    忽聞江上弄哀箏。苦含情，遣誰聽？煙斂雲收，依約是湘靈。    <br />    欲待曲終尋問取，人不見，數峰青。   </p>   <p>    <b>     <font color=\"#FF6600\">江城子‧孤山竹閣送述古</font>    </b>    <br />    翠娥羞黛怯人看。掩霜紈，淚偷彈。且盡一樽，收淚聽陽關。    <br />    漫道帝城天樣遠，天易見，見君難。    <br />    畫堂新構近孤山。曲欄杆，為誰安？飛絮落花，春色屬明年。    <br />    欲棹小舟尋舊事，無處問，水連天。   </p>   <p>    <b>     <font color=\"#FF6600\">江城子‧別徐州</font>    </b>    <br />    天涯流落思無窮。既相逢，卻匆匆。攜手佳人，和淚折殘紅。    <br />    為問東風餘如許？春縱在，與誰同？    <br />    隋堤三月水溶溶。背歸鴻，去吳中。回首彭城，清泗與淮通。    <br />    欲寄相思千點淚，流不到，楚江東。   </p>   <p>    <b>     <font color=\"#FF6600\">洞仙歌</font>    </b>    <br />    余七歲時見眉山老尼，姓朱，忘其名，年九十餘，自言嘗隨其師入蜀主孟    <br />    昶宮中。一日，大熱，蜀主與花蕊夫人夜納涼摩訶池上，作一詞，朱具能    <br />    記之。今四十年，朱已死久矣，人無知此詞者，但記其首兩句。暇日尋味    <br />    ，豈洞仙歌乎？乃為足之云。    <br />    冰肌玉骨，自清涼無汗。水殿風來暗香滿。繡簾開，一點明月窺人；    <br />    人未寢，倚枕釵橫鬢亂。起來攜素手，庭戶無聲，時見疏星度河漢。    <br />    試問夜如何？夜已三更，金波淡，玉繩低轉。    <br />    但屈指西風幾時來，又不道流年暗中偷換。   </p>   <p>    <b>     <font color=\"#FF6600\">水調歌頭‧丙辰中秋，歡飲達旦，大醉，作此篇，兼懷子由。</font>    </b>    <br />    明月幾時有？把酒問青天。不知天上宮闕，今夕是何年。    <br />    我欲乘風歸去，又恐瓊樓玉宇，高處不勝寒。起舞弄清影，何似在人間？    <br />    轉朱閣，低綺戶，照無眠。不應有恨，何事長向別時圓？    <br />    人有悲歡離合，月有陰晴圓缺，此事古難全。但願人長久，千里共嬋娟。   </p>   <p>    <b>     <font color=\"#FF6600\">水調歌頭‧快哉亭作</font>    </b>    <br />    落日繡簾捲，亭下水連空。知君為我，新作窗戶濕青紅。    <br />    長記平山堂上，欹枕江南煙雨，渺渺沒孤鴻。認得醉翁語，山色有無中。    <br />    一千頃，都鏡淨，倒碧峰。忽然浪起，掀舞一葉白頭翁。    <br />    堪笑蘭台公子，未解莊生天籟，剛道有雌雄。一點浩然氣，千里快哉風。   </p>   <p>    <b>     <font color=\"#FF6600\">念奴嬌‧赤壁懷古</font>    </b>    <br />    大江東去，浪淘盡，千古風流人物。故壘西邊，人道是、三國周郎赤壁。    <br />    亂石穿空，驚濤拍岸，捲起千堆雪。江山如畫，一時多少豪傑。    <br />    遙想公謹當年，小喬初嫁了，雄姿英發。羽扇綸巾，談笑間、檣艣灰飛煙滅。    <br />    故國神遊，多情應笑我，早生華髮。人間如夢，一樽還酹江月。   </p>   <p>    <b>     <font color=\"#FF6600\">滿江紅</font>    </b>    <br />    江漢西來，高樓下、葡萄深碧。猶自帶、岷峨雲浪，錦江春色。    <br />    君是南山遺愛守，我為劍外思歸客。對此間、風物豈無情，慇勤說。    <br />    江表傳，君休讀。狂處士，真堪惜。空洲對鸚鵡，葦花蕭瑟。    <br />    不獨笑書生爭底事，曹公黃祖俱飄忽。願使君、還賦謫仙詩，追黃鶴。   </p>   <p>    <b>     <font color=\"#FF6600\">滿江紅‧懷子由作</font>    </b>    <br />    清穎東流，愁目斷、孤帆明滅。宦遊處、青山白浪，萬重千疊。    <br />    孤負當年林下意，對床夜雨聽蕭瑟。恨此生、長向別離中，添華髮。    <br />    一樽酒，黃河側。無限事，從頭說。相看恍如昨，許多年月。    <br />    衣上舊痕餘苦淚，眉間喜氣添黃色。便與君、池上覓殘春，花如雪。   </p>   <p>    <b>     <font color=\"#FF6600\">永遇樂‧彭城夜宿燕子樓，夢盼盼，因作此詞。</font>    </b>    <br />    明月如霜，好風如水，清景無限。曲港跳魚，圓荷瀉露，寂寞無人見。    <br />    紞如三鼓，鏗然一葉，黯黯夢雲驚斷。夜茫茫，重尋無處，覺來小園行遍。    <br />    天涯倦客，山中歸路，望斷故園心眼。燕子樓空，佳人何在？空鎖樓中燕。    <br />    古今如夢，何曾夢覺，但有舊歡新怨。異時對，黃樓夜景，為余浩歎。   </p>   <p>    <b>     <font color=\"#FF6600\">沁園春‧赴密州，早行，馬上寄子由。</font>    </b>    <br />    孤館燈青，野店雞號，旅枕夢殘。    <br />    漸月華收練，晨霜耿耿，雲山摛錦，朝露漙漙。    <br />    世路無窮，勞生有限。似此區區長鮮歡。微吟罷，憑征鞍無語，往事千端。    <br />    當時共客長安，似二陸初來俱少年。    <br />    有筆頭千字，胸中萬卷，致君堯舜，此事何難！    <br />    用捨由時，行藏在我，袖手何妨閒處看？身長健，但優遊卒歲，且斗樽前。   </p>   <p>    <b>     <font color=\"#FF6600\">八聲甘州‧寄參寥子</font>    </b>    <br />    有情風、萬里捲潮來，無情送潮歸。問錢塘江上，西興浦口，幾度斜暉？    <br />    不用思量今古，俯仰昔人非。誰似東坡老，白首忘機。    <br />    記取西湖西畔，正暮山好處，空翠煙霏。算詩人相得，如我與君稀。    <br />    約他年、東還海道，願謝公、雅志莫相違。西州路，不應回首，為我沾衣。   </p>   <p>    <b>     <font color=\"#FF6600\">賀新郎‧夏景</font>    </b>    <br />    乳燕飛華屋。悄無人、桐陰轉午，晚涼新浴。    <br />    手弄生綃白團扇，扇手一時似玉。漸困倚、孤眠清熱。    <br />    簾外誰來推繡戶，枉教人、夢斷瑤台曲。又卻是，風敲竹。    <br />    石榴半吐紅巾蹙。待浮花、浪蕊都盡，伴君幽獨。    <br />    濃艷一枝細看取，芳心千重似束。又恐被、秋風驚綠。    <br />    若待得君來向此，花前對酒不忍觸。共粉淚，兩簌簌。   </p>   <p>    <b>     <font color=\"#FF6600\">水龍吟‧次韻章質夫楊花詞</font>    </b>    <br />    似花還似非花，也無人惜從教墜。拋家傍路，思量卻是，無情有思。    <br />    縈損柔腸，困酣嬌眼，欲開還閉。夢隨風萬里，尋郎去處，又還被、鶯呼起。    <br />    不恨此花飛盡，恨西園、落紅難綴。曉來雨過，遺蹤何在，一池萍碎。    <br />    春色三分，二分塵土，一分流水。細看來，不是楊花，點點是、離人淚。   </p>   <p>    <font color=\"#FF6600\"></font>    <font color=\"#FF6600\">     <b>如夢令      <font color=\"#FF6600\">‧</font>水垢     </b>    </font>    <br />    水垢何曾相受，細看兩俱無有。寄語揩背人，盡日勞君揮肘。    <br />    輕手，輕手，居士本來無垢。    <br />    自淨方能淨彼，我自汗流呀氣。寄語澡浴人，且共肉身遊戲。    <br />    但洗，但洗，俯為人間一切。    <br />    <br />    <br />    <br />   </p>  </center> "}