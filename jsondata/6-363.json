{"id":"6-363","content":"   <p align=\"center\">   <font color=\"#FF6600\">    <b>     <font size=\"+3\" face=\"標楷體\">羅隱</font>    </b>   </font>  </p>  <p align=\"center\">（833～909）本名橫，字昭諫，唐末餘杭人。以詩名著，   <br />   尤長於詠史，然多所譏諷，以故不中第，後遂改名，官至   <br />   諫議大夫給事中。與同縣羅鄴、羅虯齊名，時稱為三羅。   <br />   著有讒書、羅昭諫集。  </p>  <p align=\"center\">   <font color=\"#FF6600\">    <b>曲江春感</b>   </font>   <br />   江頭日暖花又開，江東行客心悠哉。高陽酒徒半凋落，終南山色空崔嵬。   <br />   聖代也知無棄物，侯門未必用非才。一船明月一竿竹，家住五湖歸去來。  </p>  <p align=\"center\">   <font color=\"#FF6600\">    <b>皇陂</b>   </font>   <br />   皇陂瀲灩深復深，陂西下馬聊登臨。垂楊風輕弄翠帶，鯉魚日暖跳黃金。   <br />   三月窮途無勝事，十年流水見歸心。輸他谷口鄭夫子，偷得閒名說至今。  </p>  <p align=\"center\">   <font color=\"#FF6600\">    <b>寄鄭補闕</b>   </font>   <br />   夫子門前數仞牆，每經過處憶遊梁。路從青瑣無因見，恩在丹心不可忘。   <br />   未必便為讒口隔，只應貪草諫書忙。別來愁悴知多少，兩度槐花馬上黃。  </p>  <p align=\"center\">   <b>    <font color=\"#FF6600\">牡丹花</font>   </b>   <br />   似共東風別有因，絳羅高卷不勝春。若教解語應傾國，任是無情亦動人。   <br />   芍藥與君為近侍，芙蓉何處避芳塵。可憐韓令功成後，辜負穠華過此身。  </p>  <p align=\"center\">   <font color=\"#FF6600\">    <b>黃河</b>   </font>   <br />   莫把阿膠向此傾，此中天意固難明。解通銀漢應須曲，才出崑崙便不清。   <br />   高祖誓功衣帶小，仙人占斗客槎輕。三千年後知誰在，何必勞君報太平。  </p>  <p align=\"center\">   <b>    <font color=\"#FF6600\">汴河</font>   </b>   <br />   當時天子是閒遊，今日行人特地愁。柳色縱饒妝故國，水聲何忍到揚州。   <br />   乾坤有意終難會，黎庶無情豈自由。應笑秦皇用心錯，謾驅神鬼海東頭。  </p>  <p align=\"center\">   <font color=\"#FF6600\">    <b>西京崇德里居</b>   </font>   <br />   進乏梯媒退又難，強隨豪貴殢長安。風從昨夜吹銀漢，淚擬何門落玉盤。   <br />   拋擲紅塵應有恨，思量仙桂也無端。錦鱗赬尾平生事，卻被閒人把釣竿。  </p>  <p align=\"center\">   <b>    <font color=\"#FF6600\">投所思</font>   </b>   <br />   憔悴長安何所為，旅魂窮命自相疑。滿川碧嶂無歸日，一榻紅塵有淚時。   <br />   雕琢只應勞郢匠，膏肓終恐誤秦醫。浮生七十今三十，從此悽惶未可知。  </p>  <p align=\"center\">   <font color=\"#FF6600\">    <strong>經張舍人舊居</strong>   </font>   <br />   行塵不是昔時塵，謾向朱門憶侍臣。一榻已無開眼處，九泉應有愛才人。   <br />   文餘吐鳳他年詔，樹想棲鸞舊日春。從此恩深轉難報，夕陽衰草淚沾襟。  </p>  <p align=\"center\">   <font color=\"#FF6600\">    <b>雒城作</b>   </font>   <br />   大鹵旌旗出洛濱，此中煙月已埃塵。更無樓閣尋行處，只有山川識野人。   <br />   早得鑄金誇范蠡，旋聞垂釣哭平津。舊遊難得時難遇，回首空城百草春。  </p>  <p align=\"center\">   <font color=\"#FF6600\">    <b>姑蘇城南湖陪曹使君遊</b>   </font>   <br />   水蓼花紅稻穗黃，使君蘭棹泛回塘。倚風荇藻先開路，迎旆鳧鷖盡著行。   <br />   手裏兵符神與術，腰間金印彩為囊。少年太守勳庸盛，應笑燕台兩鬢霜。  </p>  <p align=\"center\">   <font color=\"#FF6600\">    <b>秋日有寄姑蘇曹使君</b>   </font>   <br />   多病無因棹小舟，闔閭城下謁名侯。水寒不見雙魚信，風便唯聞五襪謳。   <br />   早說用兵長暗合，近傳觀稼亦閒遊。須知謝奕依前醉，閒阻清談又一秋。  </p>  <p align=\"center\">   <font color=\"#FF6600\">    <b>送章碣赴舉</b>   </font>   <br />   蘋鹿歌中別酒催，粉闈星彩動昭回。久經罹亂心應破，乍睹升平眼漸開。   <br />   顧我昔年悲玉石，憐君今日蘊風雷。龍門盛事無因見，費盡黃金老隗台。  </p>  <p align=\"center\">   <font color=\"#FF6600\">    <b>寄楊秘書</b>   </font>   <br />   湖水平來見鯉魚，偶因烹處得瓊琚。披尋藻思千重後，吟想冰光萬里餘。   <br />   漳浦病來情轉薄，赤城吟苦意何如。錦衣公子憐君在，十載兵戈從板輿。  </p>  <p align=\"center\">   <b>    <font color=\"#FF6600\">往年進士趙能卿嘗話金庭勝事，見示敘</font>   </b>   <br />   會稽詩客趙能卿，往歲相逢話石城。正恨故人無上壽，喜聞良宰有高情。   <br />   山朝佐命層層聳，水接飛流步步清。兩火一刀罹亂後，會須乘興雪中行。  </p>  <p align=\"center\">   <font color=\"#FF6600\">    <b>得宣州竇尚書書因投寄二首</b>   </font>   <br />   雙魚迢遞到江濱，傷感南陵舊主人。萬里朝台勞寄夢，十年侯國阻趨塵。   <br />   尋知亂後嘗辭祿，共喜閑來得養神。時見齊山敬亭客，不堪戎馬戰征頻。   <br />   <br />   曾逐旌旗過板橋，世途多難竟蓬飄。步兵校尉辭公府，車騎將軍憶本朝。   <br />   醉裏舊遊還歷歷，病中衰鬢奈蕭蕭。遺簪墮履應留念，門客如今只下僚。  </p>  <p align=\"center\">   <font color=\"#FF6600\">    <b>雪</b>   </font>   <br />   細玉羅紋下碧霄，杜門顏巷落偏饒。巢居只恐高柯折，旅客愁聞去路遙。   <br />   撅凍野蔬和粉重，掃庭松葉帶酥燒。寒窗呵筆尋詩句，一片飛來紙上銷。  </p>  <p align=\"center\">   <font color=\"#FF6600\">    <strong>暇日有寄姑蘇曹使君兼呈張郎中郡中賓僚</strong>   </font>   <br />   嘉植陰陰覆劍池，此中能政動神祇。湖邊觀稼雨迎馬，城外犒軍風滿旗。   <br />   融酒徒誇無算爵，儉蓮還少最高枝。珊瑚筆架真珠履，曾和陳王幾首詩。  </p>  <p align=\"center\">   <font color=\"#FF6600\">    <b>寄右省王諫議</b>   </font>   <br />   耳邊要靜不得靜，心裏欲閑終未閒。自是宿緣應有累，可能時事更相關。   <br />   魚慚張翰辭東府，鶴怨周顒負北山。看卻金庭芝朮老，又驅車入七人班。  </p>  <p align=\"center\">   <b>    <font color=\"#FF6600\">焚書坑</font>   </b>   <br />   千載遺蹤一窖塵，路傍耕者亦傷神。祖龍算事渾乖角，將謂詩書活得人。  </p>  <p align=\"center\">   <font color=\"#FF6600\">    <b>始皇陵</b>   </font>   <br />   荒堆無草樹無枝，懶向行人問昔時。六國英雄漫多事，到頭徐福是男兒。  </p>  <p align=\"center\">   <font color=\"#FF6600\">    <b>送沈先輩歸送上嘉禮</b>   </font>   <br />   青青月桂觸人香，白苧衫輕稱沈郎。好繼馬卿歸故里，況聞山簡在襄陽。   <br />   杯傾別岸應須醉，花傍征車漸欲芳。擬把金錢贈嘉禮，不堪棲屑困名場。  </p>  <p align=\"center\">   <font color=\"#FF6600\">    <b>春日葉秀才曲江</b>   </font>   <br />   江花江草暖相隈，也向江邊把酒杯。春色惱人遮不得，別愁如瘧避還來。   <br />   安排賤跡無良策，裨補明時望重才。一曲吳歌齊拍手，十年塵眼未曾開。  </p>  <p align=\"center\">   <font color=\"#FF6600\">    <b>西京道德里</b>   </font>   <br />   秦樹團團夕結陰，此中莊舄動悲吟。一枝丹桂未入手，萬里蒼波長負心。   <br />   老去漸知時態薄，愁來唯願酒杯深。七雄三傑今何在，休為閒人淚滿襟。  </p>  <p align=\"center\">   <font color=\"#FF6600\">    <b>憶夏口</b>   </font>   <br />   漢陽渡口蘭為舟，漢陽城下多酒樓。當年不得盡一醉，別夢有時還重遊。   <br />   襟帶可憐吞楚塞，風煙只好狎江鷗。月明更想曾行處，吹笛橋邊木葉秋。  </p>  <p align=\"center\">   <font color=\"#FF6600\">    <b>武牢關</b>   </font>   <br />   楚人曾此限封疆，不見清陰六里長。一壑暮聲何怨望，數峰秋勢自顛狂。   <br />   由來四皓須神伏，大抵秦皇謾氣強。欲學雞鳴試關吏，太平時節懶思量。  </p>  <p align=\"center\">   <font color=\"#FF6600\">    <b>途中獻晉州孟中丞</b>   </font>   <br />   太平天子念蒲東，又委星郎養育功。昨日隼旟辭闕下，今朝珠履在河中。   <br />   樓移庾亮千山月，樹待袁宏一扇風。不及政成應入拜，晉州何足展清通。  </p>  <p align=\"center\">   <font color=\"#FF6600\">    <b>長安秋夜</b>   </font>   <br />   遠聞天子似羲皇，偶舍漁鄉入帝鄉。五等列侯無故舊，一枝仙桂有風霜。   <br />   燈欹短焰燒離鬢，漏轉寒更滴旅腸。歸計未知身已老，九衢雙闕夜蒼蒼。  </p>  <p align=\"center\">   <b>    <font color=\"#FF6600\">春晚寄鍾尚書</font>   </b>   <br />   宰府初開忝末塵，四年談笑隔通津。官資肯便矜中路，酒醆還應憶故人。   <br />   江畔舊遊秦望月，檻前公事鏡湖春。如今莫問西禪塢，一炷寒香老病身。  </p>  <p align=\"center\">   <font color=\"#FF6600\">    <b>秋曉寄友人</b>   </font>   <br />   洞庭霜落水雲秋，又泛輕漣任去留。世界高談今已得，宦途清貴舊曾遊。   <br />   手中彩筆誇題鳳，天上泥封獎狎鷗。更見南來釣翁說，醉吟還上木蘭舟。  </p>  <p align=\"center\">   <b>    <font color=\"#FF6600\">秋日有酬</font>   </b>   <br />   舊業傳家有寶刀，近聞餘力更揮毫。腰間印佩黃金重，卷裏詩裁白雪高。   <br />   宴罷嘉賓迎鳳藻，獵歸諸將問龍韜。分茅列土才三十，猶擬回頭賭錦袍。  </p>  <p align=\"center\">   <font color=\"#FF6600\">    <b>所思</b>   </font>   <br />   梁王兔苑荊榛裏，煬帝雞台夢想中。只覺惘然悲謝傅，未知何以報文翁。   <br />   生靈不幸台星拆，造化無情世界空。劃盡寒灰始堪歎，滿庭霜葉一窗風。  </p>  <p align=\"center\">   <font color=\"#FF6600\">    <b>送魏校書兼呈曹使君</b>   </font>   <br />   亂離無計駐生涯，又事東遊惜歲華。村店酒旗沽竹葉，野橋梅雨泊蘆花。   <br />   讎書發跡官雖屈，負米安親路不賒。應見使君論世舊，掃門重得向曹家。  </p>  <p align=\"center\">   <font color=\"#FF6600\">    <b>四皓廟</b>   </font>   <br />   漢惠秦皇事已聞，廟前高木眼前雲。楚王謾費閒心力，六里青山盡屬君。  </p>  <p align=\"center\">   <font color=\"#FF6600\">    <b>浮雲</b>   </font>   <br />   溶溶曳曳自舒張，不向蒼梧即帝鄉。莫道無心便無事，也曾愁殺楚襄王。  </p>  <p align=\"center\">   <font color=\"#FF6600\">    <b>早發</b>   </font>   <br />   北去南來無定居，此生生計竟何如。酷憐一覺平明睡，長被雞聲惡破除。  </p>  <p align=\"center\">   <font color=\"#FF6600\">    <b>香</b>   </font>   <br />   沈水良材食柏珍，博山煙暖玉樓春。憐君亦是無端物，貪作馨香忘卻身。  </p>  <p align=\"center\">   <font color=\"#FF6600\">    <b>鄴城</b>   </font>   <br />   臺上年年掩翠蛾，台前高樹夾漳河。英雄亦到分香處，能共常人較幾多。  </p>  <p align=\"center\">   <font color=\"#FF6600\">    <b>七夕</b>   </font>   <br />   絡角星河菡萏天，一家歡笑設紅筵。應傾謝女珠璣篋，盡寫檀郎錦繡篇。   <br />   香帳簇成排窈窕，金針穿罷拜嬋娟。銅壺漏報天將曉，惆悵佳期又一年。  </p>  <p align=\"center\">   <font color=\"#FF6600\">    <b>送臧濆下第謁竇鄜州</b>   </font>   <br />   賦得長楊不直錢，卻來京口看鶯遷。也知絳灌輕才子，好謁尤常醉少年。   <br />   萬里故鄉雲縹緲，一春生計淚瀾汍。多情柱史應相問，與話歸心正浩然。  </p>  <p align=\"center\">   <font color=\"#FF6600\">    <b>清明日曲江懷友</b>   </font>   <br />   君與田蘇即舊遊，我於交分亦綢繆。二年隔絕黃泉下，盡日悲涼曲水頭。   <br />   鷗鳥似能齊物理，杏花疑欲伴人愁。寡妻稚子應寒食，遙望江陵一淚流。  </p>  <p align=\"center\">   <font color=\"#FF6600\">    <b>送鄭州嚴員外</b>   </font>   <br />   欲將刀筆潤王猷，東去先分聖主憂。滿扇好風吹鄭圃，一車甘雨別皇州。   <br />   尚書磧冷鴻聲晚，僕射陂寒樹影秋。從此文星在何處，武牢關外庾公樓。  </p>  <p align=\"center\">   <font color=\"#FF6600\">    <b>孫員外赴闕後重到三衢</b>   </font>   <br />   遠山高枝思悠哉，重倚危樓盡一杯。謝守已隨征詔入，魯儒猶逐斷蓬來。   <br />   地寒謾憶移暄手，時急方須濟世才。宣室夜闌如有問，可能全忘未然灰。  </p>  <p align=\"center\">   <font color=\"#FF6600\">    <b>衡陽泊木居士廟下作</b>   </font>   <br />   烏噪殘陽草滿庭，此中枯木似人形。只應神物長為主，未必浮槎即有靈。   <br />   八月風波飄不去，四時黍稷薦惟馨。南朝庾信無因賦，牢落祠前水氣腥。  </p>  <p align=\"center\">   <font color=\"#FF6600\">    <b>鍾陵見楊秀才</b>   </font>   <br />   孺亭滕閣少踟躕，三度南遊一事無。只覺流年如鳥逝，不知何處有龍屠。   <br />   雲歸洪井枝柯斂，水下漳江氣色粗。賴得與君同此醉，醒來愁被鬼揶揄。  </p>  <p align=\"center\">   <font color=\"#FF6600\">    <b>自湘川東下立春泊夏口阻風登孫權城</b>   </font>   <br />   吳門此去逾千里，湘浦離來想數旬。只見風師長占路，不知青帝已行春。   <br />   危憐壞堞猶遮水，狂愛寒梅欲傍人。事往時移何足問，且憑村酒暖精神。  </p>  <p align=\"center\">   <font color=\"#FF6600\">    <b>春日憶湖南舊遊寄盧校書</b>   </font>   <br />   旅榜前年過洞庭，曾提刀筆事甘寧。玳筵離隔將軍幕，朱履頻窺處士星。   <br />   恩重匣中孤劍在，夢餘江畔數峰青。金貂見服嘉賓散，回首昭丘一涕零。  </p>  <p align=\"center\">   <font color=\"#FF6600\">    <b>賀淮南節度盧員外賜緋</b>   </font>   <br />   儉蓮高貴九霄聞，粲粲朱衣降五雲。驄馬早年曾避路，銀魚今日且從軍。   <br />   御題彩服垂天眷，袍展花心透縠紋。應笑當年老萊子，鮮華都自降明君。  </p>  <p align=\"center\">   <b>    <font color=\"#FF6600\">春日獨遊禪智寺</font>   </b>   <br />   樹遠連天水接空，幾年行樂舊隋宮。花開花謝還如此，人去人來自不同。   <br />   鸞鳳調高何處酒，吳牛蹄健滿車風。思量只合騰騰醉，煮海平陳一夢中。  </p>  <p align=\"center\">   <font color=\"#FF6600\">    <b>和淮南李司空同轉運員外</b>   </font>   <br />   層層高閣舊瀛洲，此地須征第一流。丞相近年縈倚望，重才今日喜遨遊。   <br />   榮持健筆金黃貴，恨咽離筵管吹秋。誰繼伊皋送行句，梁王詩好郢人愁。  </p>  <p align=\"center\">   <font color=\"#FF6600\">    <b>后土廟</b>   </font>   <br />   四海兵戈尚未甯，始於雲外學儀形。九天玄女猶無聖，后土夫人豈有靈。   <br />   一帶好雲侵鬢綠，兩層危岫拂眉青。韋郎年少知何在，端坐思量太白經。  </p>  <p align=\"center\">   <font color=\"#FF6600\">    <b>金陵夜泊</b>   </font>   <br />   冷煙輕淡傍衰叢，此夕秦淮駐斷蓬。棲雁遠驚沽酒火，亂鴉高避落帆風。   <br />   地銷王氣波聲急，山帶秋陰樹影空。六代精靈人不見，思量應在月明中。  </p>  <p align=\"center\">   <font color=\"#FF6600\">    <b>上江州陳員外</b>   </font>   <br />   寒江九派轉城樓，東下鍾陵第一州。人自中台方貴盛，地從西晉即風流。   <br />   舊班久望鵷晴翥，餘力猶聞虎夜浮。應恨屬官無健令，異時佳節阻閒遊。  </p>  <p align=\"center\">   <font color=\"#FF6600\">    <b>廣陵開元寺閣上作</b>   </font>   <br />   滿檻山川漾落暉，檻前前事去如飛。雲中雞犬劉安過，月裏笙歌煬帝歸。   <br />   江蹙海門帆散去，地吞淮口樹相依。紅樓翠幕知多少，長向東風有是非。  </p>  <p align=\"center\">   <font color=\"#FF6600\">    <b>上鄂州韋尚書</b>   </font>   <br />   往歲先皇馭九州，侍臣才業最風流。文窮典誥雖餘力，俗致雍熙盡密謀。   <br />   蘭省換班青作綬，柏台前引絳為韝。都緣未負江山興，開濟生靈校一秋。  </p>  <p align=\"center\">   <font color=\"#FF6600\">    <b>早春巴陵道中</b>   </font>   <br />   遠雪亭亭望未銷，岳陽春淺似相饒。短蘆冒土初生筍，高柳偷風已弄條。   <br />   波泛洞庭猵獺健，谷連荊楚鬼神妖。中流菱唱泊何處，一隻畫船蘭作橈。  </p>  <p align=\"center\">   <font color=\"#FF6600\">    <b>廣陵秋日酬進士臧濆見寄</b>   </font>   <br />   驛西斜日滿窗前，獨憑秋欄思渺綿。數尺斷蓬慚故國，一輪清鏡泣流年。   <br />   已知世事真徒爾，縱有心期亦偶然。空愧荀家好兄弟，雁來魚去是因緣。  </p>  <p align=\"center\">   <font color=\"#FF6600\">    <b>淮南送李司空朝覲</b>   </font>   <br />   聖君宵旰望時雍，丹詔西來雨露濃。宣父道高休歎鳳，武侯才大本吟龍。   <br />   九州似鼎終須負，萬物為銅只待熔。臘後春前更何事，便看經度奏東封。  </p>  <p align=\"center\">   <font color=\"#FF6600\">    <b>秋日禪智寺見裴郎中題名寄韋瞻</b>   </font>   <br />   野寺疏鍾萬木秋，偶尋題處認名侯。官離南郡應閒暇，地勝東山想駐留。   <br />   百醆濃醪成別夢，兩行垂露浣羈愁。心知只有韋公在，更對真蹤話舊遊。  </p>  <p align=\"center\">   <font color=\"#FF6600\">    <b>廣陵春日憶池陽有寄</b>   </font>   <br />   煙水濛濛接板橋，數年經歷駐征橈。醉憑危檻波千頃，愁倚長亭柳萬條。   <br />   別後故人冠獬豸，病來知己賞鷦鷯。清流夾宅千家住，會待閒乘一信潮。  </p>  <p align=\"center\">   <font color=\"#FF6600\">    <b>春中湘中題嶽麓寺僧舍</b>   </font>   <br />   蟾宮虎穴兩皆休，來憑危欄送遠愁。多事林鶯還謾語，薄情邊雁不回頭。   <br />   春融只待乾坤醉，水闊深知世界浮。欲共高僧話心跡，野花芳草奈相尤。  </p>  <p align=\"center\">   <font color=\"#FF6600\">    <b>出試後投所知</b>   </font>   <br />   此日蓬壺兩日程，當時消息甚分明。桃須曼倩催方熟，橘待洪崖遣始行。   <br />   島外音書應有意，眼前塵土漸無情。莫教更似山西鼠，齧破愁腸恨一生。  </p>  <p align=\"center\">   <font color=\"#FF6600\">    <b>湘南春日懷古</b>   </font>   <br />   晴江春暖蘭蕙薰，鳧鷖苒苒鷗著群。洛陽賈誼自無命，少陵杜甫兼有文。   <br />   空闊遠帆遮落日，蒼茫野樹礙歸雲。松醪酒好昭潭靜，閒過中流一弔君。  </p>  <p align=\"center\">   <font color=\"#FF6633\">    <b>江州望廬山</b>   </font>   <br />   東南蒼翠何崔嵬，橫流一望幽抱開。影寒已令水底去，腳闊欲過湖心來。   <br />   深處不唯容鬼怪，暗中兼恐有風雷。仙人往往今誰在，紅杏花香重首回。  </p>  <p align=\"center\">   <b>    <font color=\"#FF6600\">金陵寄竇尚書</font>   </b>   <br />   二年岐路有西東，長憶優遊楚驛中。虎帳談高無客繼，馬卿官傲少人同。   <br />   世危肯使依劉表，山好猶能憶謝公。此去此恩言不得，謾將閒淚對春風。  </p>  <p align=\"center\">   <font color=\"#FF6600\">    <b>清溪江令公宅</b>   </font>   <br />   蠻箋象管夜深時，曾賦陳宮第一詩。宴罷風流人不見，廢來蹤跡草應知。   <br />   鶯憐勝事啼空巷，蝶戀餘香舞好枝。還有往年金甃井，牧童樵叟等閒窺。  </p>  <p align=\"center\">   <b>    <font color=\"#FF6600\">鄭州獻盧舍人</font>   </b>   <br />   海槎閒暇閬風輕，不是安流不肯行。雞省露濃湯餅熟，鳳池煙暖詔書成。   <br />   漁籌已合光儒夢，堯印何妨且治兵。會待兩都收復後，右圖儀表左題名。  </p>  <p align=\"center\">   <font color=\"#FF6600\">    <b>別池陽所居</b>   </font>   <br />   黃塵初起此留連，火耨刀耕六七年。雨夜老農傷水旱，雪晴漁父共舟船。   <br />   已悲世亂身須去，肯愧途危跡屢遷。卻是九華山有意，列行相送到江邊。  </p>  <p align=\"center\">   <font color=\"#FF6600\">    <b>送內使周大夫自杭州朝貢</b>   </font>   <br />   八都上將近平戎，便附輶軒奏聖聰。三接駕前朝覲禮，一函江表戰征功。   <br />   雲間閬苑何時見，水底瑤池觸處通。知有殿庭餘力在，莫辭消息寄西風。  </p>  <p align=\"center\">   <b>    <font color=\"#FF6600\">酬黃從事懷舊見寄</font>   </b>   <br />   舊遊不合到心中，把得君詩意亦同。水館酒闌清夜月，香街人散白楊風。   <br />   長繩繫日雖難絆，辨口談天不易窮。世事自隨蓬轉在，思量何處是飛蓬。  </p>  <p align=\"center\">   <font color=\"#FF6600\">    <b>繡</b>   </font>   <br />   一片絲羅輕似水，洞房西室女工勞。花隨玉指添春色，鳥逐金針長羽毛。   <br />   蜀錦謾誇聲自貴，越綾虛說價功高。可中用作鴛鴦被，紅葉枝枝不礙刀。  </p>  <p align=\"center\">   <font color=\"#FF6600\">    <b>西施</b>   </font>   <br />   家國興亡自有時，吳人何苦怨西施。西施若解傾吳國，越國亡來又是誰。  </p>  <p align=\"center\">   <font color=\"#FF6600\">    <b>自遣</b>   </font>   <br />   得即高歌失即休，多愁多恨亦悠悠。今朝有酒今朝醉，明日愁來明日愁。   <br />   <br />   <b>    <font color=\"#FF6600\">白角篦</font>   </b>   <br />   白似瓊瑤滑似苔，隨梳伴鏡拂塵埃。莫言此個尖頭物，幾度撩人惡發來。  </p>  <p align=\"center\">   <font color=\"#FF6600\">    <b>銅雀台</b>   </font>   <br />   強歌強舞竟難勝，花落花開淚滿膺。只合當年伴君死，免交憔悴望西陵。  </p>  <p align=\"center\">   <font color=\"#FF6600\">    <b>鸚鵡</b>   </font>   <br />   莫恨雕籠翠羽殘，江南地暖隴西寒。勸君不用分明語，語得分明出轉難。  </p>  <p align=\"center\">   <font color=\"#FF6600\">    <b>金錢花</b>   </font>   <br />   占得佳名繞樹芳，依依相伴向秋光。若教此物堪收貯，應被豪門盡斸將。  </p>  <p align=\"center\">   <font color=\"#FF6600\">    <b>梅</b>   </font>   <br />   天賜胭脂一抹腮，盤中磊落笛中哀。雖然未得和羹便，曾與將軍止渴來。  </p>  <p align=\"center\">   <font color=\"#FF6600\">    <b>錢尚父生日</b>   </font>   <br />   大昴分光降斗牛，興唐宗社作諸侯。伊夔事業扶千載，韓白機謀冠九州。   <br />   貴盛上持龍節鉞，延長應續鶴春秋。錦衣玉食將何報，更俟莊椿一舉頭。  </p>  <p align=\"center\">   <font color=\"#FF6600\">    <b>寄前戶部陸郎中</b>   </font>   <br />   出馴桑雉入朝簪，簫灑清名映士林。近日篇章欺白雪，早年詞賦得黃金。   <br />   桂堂縱道探龍頷，蘭省何曾駐鶴心。離亂事多人不會，酒濃花暖且閒吟。  </p>  <p align=\"center\">   <font color=\"#FF6600\">    <b>登瓦棺寺閣</b>   </font>   <br />   下盤空跡上雲浮，偶逐僧行步步愁。暫憩已知須用意，漸來爭忍不回頭。   <br />   煙中樹老重江晚，鐸外風輕四境秋。懶指台城更東望，鵲飛龍鬥盡荒丘。  </p>  <p align=\"center\">   <b>    <font color=\"#FF6600\">九華山費征君所居</font>   </b>   <br />   草堂何處試徘徊，見說遺蹤向此開。蟾桂自歸三徑後，鶴書曾降九天來。   <br />   白雲事蹟依前在，青瑣光陰竟不回。盡夕為君思曩日，野泉嗚咽路莓苔。  </p>  <p align=\"center\">   <font color=\"#FF6600\">    <b>途中寄懷</b>   </font>   <br />   不知何處是前程，合眼騰騰信馬行。兩鬢已衰時未遇，數峰雖在病相攖。   <br />   塵埃鞏洛虛光景，詩酒江湖漫姓名。試哭軍門看誰問，舊來還似禰先生。  </p>  <p align=\"center\">   <font color=\"#FF6600\">    <b>京口見李侍郎</b>   </font>   <br />   傞傞江柳欲矜春，鐵甕城邊見故人。屈指不堪言甲子，披風常記是庚申。   <br />   別來且喜身俱健，亂後休悲業盡貧。還有杖頭沽酒物，待尋山寺話逡巡。  </p>  <p align=\"center\">   <font color=\"#FF6600\">    <b>秋日酬張特玄</b>   </font>   <br />   病寄南徐兩度秋，故人依約亦揚州。偶因雁足思閒事，擬棹孤舟訪舊遊。   <br />   風急幾聞江上笛，月高誰共酒家樓。平生意氣消磨盡，甘露軒前看水流。  </p>  <p align=\"center\">   <font color=\"#FF6600\">    <b>登高詠菊盡</b>   </font>   <br />   籬畔霜前偶得存，苦教遲晚避蘭蓀。能銷造化幾多力，不受陽和一點恩。   <br />   生處豈容依玉砌，要時還許上金樽。陶公沒後無知己，露滴幽叢見淚痕。  </p>  <p align=\"center\">   <font color=\"#FF6600\">    <b>登夏州城樓</b>   </font>   <br />   寒城獵獵戍旗風，獨倚危樓悵望中。萬里山河唐土地，千年魂魄晉英雄。   <br />   離心不忍聽邊馬，往事應須問塞鴻。好脫儒冠從校尉，一枝長戟六鈞弓。  </p>  <p align=\"center\">   <font color=\"#FF6600\">    <b>水邊偶題</b>   </font>   <br />   野水無情去不回，水邊花好為誰開。只知事逐眼前去，不覺老從頭上來。   <br />   窮似丘軻休歎息，達如周召亦塵埃。思量此理何人會，蒙邑先生最有才。  </p>  <p align=\"center\">   <font color=\"#FF6600\">    <b>故洛陽公鎮大樑時隱得遊門下今之經歷事往…以傷以謝</b>   </font>   <br />   孤舟欲泊思何窮，曾憶西來值雪中。珠履少年初滿座，白衣遊子也從公。   <br />   狂拋賦筆琉璃冷，醉倚歌筵玳瑁紅。今日斯文向誰說，淚碑棠樹兩成空。  </p>  <p align=\"center\">   <font color=\"#FF6600\">    <b>杜陵秋思</b>   </font>   <br />   南望商於北帝都，兩堪棲托兩無圖。只聞斥逐張公子，不覺悲同楚大夫。   <br />   岩畔早涼生紫桂，井邊疏影落高梧。一杯淥酒他年憶，瀝向清波寄五湖。  </p>  <p align=\"center\">   <font color=\"#FF6600\">    <b>隱嘗在江陵忝故中令白公叨蒙知遇…遂成長句</b>   </font>   <br />   往歲酇侯鎮渚宮，曾將清律暖孤蓬。才憐曼倩三冬後，藝許由基一箭中。   <br />   言重不能輕薄命，地寒終是泣春風。鳳凰池涸台星拆，回首岐山憶至公。  </p>  <p align=\"center\">   <font color=\"#FF6600\">    <b>夜泊毗陵無錫縣有寄</b>   </font>   <br />   草蟲幽咽樹初團，獨繫孤舟夜已闌。濁浪勢奔吳苑急，疏鐘聲徹惠山寒。   <br />   愁催鬢髮凋何易，貧戀家鄉別漸難。他日親朋應大笑，始知書劍是無端。  </p>  <p align=\"center\">   <font color=\"#FF6600\">    <b>桃花</b>   </font>   <br />   暖觸衣襟漠漠香，間梅遮柳不勝芳。數枝豔拂文君酒，半里紅欹宋玉牆。   <br />   盡日無人疑悵望，有時經雨乍淒涼。舊山山下還如此，回首東風一斷腸。  </p>  <p align=\"center\">   <b>    <font color=\"#FF6600\">籌筆驛</font>   </b>   <br />   拋擲南陽為主憂，北征東討盡良籌。時來天地皆同力，運去英雄不自由。   <br />   千里山河輕孺子，兩朝冠劍恨譙周。唯餘岩下多情水，猶解年年傍驛流。  </p>  <p align=\"center\">   <font color=\"#FF6600\">    <b>重過隨州故兵部李侍郎恩知因抒長句</b>   </font>   <br />   莊周高論伯牙琴，閑夜思量淚滿襟。四海共誰言近事，九原從此負初心。   <br />   鷗翻漢浦風波急，雁下鄖溪霧雨深。慚愧蒼生還有意，解歌襦襪至如今。  </p>  <p align=\"center\">   <font color=\"#FF6600\">    <b>商於驛樓東望有感</b>   </font>   <br />   山川去接漢江東，曾伴隋侯醉此中。歌繞夜梁珠宛轉，舞嬌春席雪朦朧。   <br />   棠遺善政陰猶在，薤送哀聲事已空。惆悵知音竟難得，兩行清淚白楊風。  </p>  <p align=\"center\">   <b>    <font color=\"#FF6600\">寄南城韋逸人</font>   </b>   <br />   杜甫詩中韋曲花，至今無賴尚豪家。美人曉折露沾袖，公子醉時香滿車。   <br />   萬里丹青傳不得，二年風雨恨無涯。羨他南澗高眠客，春去春來任物華。  </p>  <p align=\"center\">   <font color=\"#FF6600\">    <b>梅花</b>   </font>   <br />   吳王醉處十餘里，照野拂衣今正繁。經雨不隨山鳥散，倚風疑共路人言。   <br />   愁憐粉豔飄歌席，靜愛寒香撲酒樽。欲寄所思無好信，為人惆悵又黃昏。  </p>  <p align=\"center\">   <font color=\"#FF6600\">    <b>淮南高駢所造迎仙樓</b>   </font>   <br />   鸞音鶴信杳難回，鳳駕龍車早晚來。仙境是誰知處所，人間空自造樓臺。   <br />   雲侵朱檻應難到，蟲網閒窗永不開。子細思量成底事，露凝風擺作塵埃。  </p>  <p align=\"center\">   <font color=\"#FF6600\">    <b>和禪月大師見贈</b>   </font>   <br />   高僧惠我七言詩，頓豁塵心展白眉。秀似谷中花媚日，清如潭底月圓時。   <br />   應觀法界蓮千葉，肯折人間桂一支。漂蕩秦吳十餘載，因循猶恨識師遲。  </p>  <p align=\"center\">   <b>    <font color=\"#FF6600\">謁文宣王廟</font>   </b>   <br />   晚來乘興謁先師，松柏淒淒人不知。九仞蕭牆堆瓦礫，三間茅殿走狐狸。   <br />   雨淋狀似悲麟泣，露滴還同歎鳳悲。儻使小儒名稍立，豈教吾道受棲遲。  </p>  <p align=\"center\">   <font color=\"#FF6600\">    <b>代文宣王答</b>   </font>   <br />   三教之中儒最尊，止戈為武武尊文。吾今尚自披蓑笠，你等何須讀典墳。   <br />   釋氏寶樓侵碧漢，道家宮殿拂青雲。若教顏閔英靈在，終不羞他李老君。  </p>  <p align=\"center\">   <font color=\"#FF6600\">    <b>重送朗州張員外</b>   </font>   <br />   朱輪此去正春風，且駐青雲聽斷蓬。一榻早年容孺子，雙旌今日別文翁。   <br />   誠知汲善心長在，爭奈幹時跡轉窮。酬德酬恩兩無路，謾勞惆悵鳳城東。  </p>  <p align=\"center\">   <font color=\"#FF6600\">    <b>廣陵秋夜讀進士常修三篇因題</b>   </font>   <br />   入蜀歸吳三首詩，藏於笥篋重于師。劍關夜讀相如聽，瓜步秋吟煬帝悲。   <br />   景物也知輸健筆，時情誰不許高枝。明年二月春風裏，江島閒人慰所思。  </p>  <p align=\"center\">   <font color=\"#FF6600\">    <b>逼試投所知</b>   </font>   <br />   桃在仙翁舊苑傍，暖煙輕靄撲人香。十年此地頻偷眼，二月春風最斷腸。   <br />   曾恨夢中無好事，也知囊裏有仙方。尋思仙骨終難得，始與回頭問玉皇。  </p>  <p align=\"center\">   <font color=\"#FF6600\">    <b>漢江上作</b>   </font>   <br />   漢江波浪淥於苔，每到江邊病眼開。半雨半風終日恨，無名無跡幾時回。   <br />   雲生岸谷秋陰合，樹接帆檣晚思來。對此空慚聖明代，忍教纓上有塵埃。  </p>  <p align=\"center\">   <font color=\"#FF6600\">    <b>秋夜寄進士顧榮</b>   </font>   <br />   秋河耿耿夜沈沈，往事三更盡到心。多病謾勞窺聖代，薄才終是費知音。   <br />   家山夢後帆千尺，塵土搔來髮一簪。空羨良朋盡高價，可憐東箭與南金。  </p>  <p align=\"center\">   <font color=\"#FF6600\">    <b>寄渭北徐從事</b>   </font>   <br />   暖雲慵墮柳垂條，驄馬徐郎過渭橋。官秩舊參荀秘監，樽罍今伴霍嫖姚。   <br />   科隨鵠箭頻曾中，禮向侯弓以重招。莫恨東風促行李，不多時節卻歸朝。  </p>  <p align=\"center\">   <font color=\"#FF6600\">    <b>徐寇南逼感事獻江南知己次韻</b>   </font>   <br />   酒闌離思浩無窮，西望維揚憶數公。萬里飄零身未了，一家知獎意曾同。   <br />   雲橫晉國塵應暗，路轉吳江信不通。今日便成盧子諒，滿襟珠淚墮霜風。  </p>  <p align=\"center\">   <font color=\"#FF6600\">    <b>寄三衢孫員外</b>   </font>   <br />   小敷文伯見何時，南望三衢渴復饑。天子未能崇典誥，諸生徒欲戀旌旗。   <br />   風高綠野苗千頃，露冷平樓酒滿卮。儘是數旬陪奉處，使君爭肯不相思。  </p>  <p align=\"center\">   <b>    <font color=\"#FF6600\">淮南送盧端公歸台</font>   </b>   <br />   鳳鸞勢逸九霄寬，北去南來任羽翰。朱紱兩參王儉府，繡衣三領杜林官。   <br />   道從上國曾匡濟，才向牢盆始重難。應笑張綱謾生事，埋輪不得在長安。  </p>  <p align=\"center\">   <font color=\"#FF6600\">    <b>煬帝陵</b>   </font>   <br />   入郭登橋出郭船，紅樓日日柳年年。君王忍把平陳業，只博雷塘數畝田。  </p>  <p align=\"center\">   <font color=\"#FF6600\">    <b>馬嵬坡</b>   </font>   <br />   佛屋前頭野草春，貴妃輕骨此為塵。從來絕色知難得，不破中原未是人。  </p>  <p align=\"center\">   <b>    <font color=\"#FF6600\">柳</font>   </b>   <br />   灞岸晴來送別頻，相偎相倚不勝春。自家飛絮猶無定，爭解垂絲絆路人。  </p>  <p align=\"center\">   <font color=\"#FF6600\">    <b>隋堤柳</b>   </font>   <br />   夾路依依千里遙，路人回首認隋朝。春風未借宣華意，猶費工夫長綠條。  </p>  <p align=\"center\">   <font color=\"#FF6600\">    <b>孟浩然墓</b>   </font>   <br />   數步荒榛接舊蹊，寒江漠漠草淒淒。鹿門黃土無多少，恰到書生塚便低。  </p>  <p align=\"center\">   <font color=\"#FF6600\">    <b>秦紀</b>   </font>   <br />   長策東鞭及海隅，黿鼉奔走鬼神趨。憐君未到沙丘日，肯信人間有死無。  </p>  <p align=\"center\">   <font color=\"#FF6600\">    <b>仙掌</b>   </font>   <br />   掌前流水駐無塵，掌下軒車日日新。謾向山頭高舉手，何曾招得路行人。  </p>  <p align=\"center\">   <font color=\"#FF6600\">    <b>詠月</b>   </font>   <br />   湖上風高動白蘋，暫延清景此逡巡。隔年違別成何事，半夜相看似故人。   <br />   蟾向靜中矜爪距，兔隈明處弄精神。嫦娥老大應惆悵，倚泣蒼蒼桂一輪。  </p>  <p align=\"center\">   <font color=\"#FF6600\">    <b>宿荊州江陵驛</b>   </font>   <br />   西遊象闕愧知音，東下荊溪稱越吟。風動芰荷香四散，月明樓閣影相侵。   <br />   閒欹別枕千般夢，醉送征帆萬里心。薜荔衣裳木蘭楫，異時煙雨好追尋。  </p>  <p align=\"center\">   <b>    <font color=\"#FF6600\">撫州別阮兵曹</font>   </b>   <br />   雪晴天外見諸峰，幽軋行輪有去蹤。內史宅邊今獨恨，步兵廚畔舊相容。   <br />   十年別鬢疑朝鏡，千里歸心著晚鐘。若不他時更青眼，未知誰肯薦臨邛。  </p>  <p align=\"center\">   <font color=\"#FF6600\">    <b>新安投所知</b>   </font>   <br />   少年容易舍樵漁，曾辱明公薦子虛。漢殿夜寒時不食，宋都風急命何疏。   <br />   雲埋野艇吟歸去，草沒山田賦遂初。長劍一尋歌一奏，此心爭肯為鱸魚。  </p>  <p align=\"center\">   <font color=\"#FF6600\">    <b>江邊有寄</b>   </font>   <br />   江邊舊業半雕殘，每軫歸心即萬端。狂折野梅山店暖，醉吹村笛酒樓寒。   <br />   只言聖代謀身易，爭奈貧儒得路難。同病同憂更何事，為君提筆劃漁竿。  </p>  <p align=\"center\">   <font color=\"#FF6600\">    <b>送友人歸夷門</b>   </font>   <br />   二年流落大樑城，每送君歸即有情。別路算來成底事，舊遊言著似前生。   <br />   苑荒懶認詞人會，門在空憐烈士名。至竟男兒分應定，不須惆悵谷中鶯。  </p>  <p align=\"center\">   <b>    <font color=\"#FF6600\">湘中見進士喬詡</font>   </b>   <br />   吳公台下別經秋，破虜城邊暫駐留。一笑有情堪解夢，數年無故不同遊。   <br />   雲牽楚思橫魚艇，柳送鄉心入酒樓。且酌松醪依舊醉，誰能相見向春愁。  </p>  <p align=\"center\">   <b>    <font color=\"#FF6600\">上霅川裴郎中</font>   </b>   <br />   貴提金印出咸秦，瀟灑江城兩度春。一派水清疑見膽，數重山翠欲留人。   <br />   望崇早合歸黃閣，詩好何妨戀白蘋。自是受恩心未足，卻垂雙翅羨吳均。  </p>  <p align=\"center\">   <font color=\"#FF6600\">    <b>錢塘江潮</b>   </font>   <br />   怒聲洶洶勢悠悠，羅剎江邊地欲浮。漫道往來存大信，也知反覆向平流。   <br />   任拋巨浸疑無底，猛過西陵只有頭。至竟朝昏誰主掌，好騎赬鯉問陽侯。  </p>  <p align=\"center\">   <font color=\"#FF6600\">    <b>送人赴職任褒中</b>   </font>   <br />   物態時情難重陳，夫君此去莫傷春。男兒只要有知己，才子何堪更問津。   <br />   萬轉江山通蜀國，兩行珠翠見褒人。海棠花謝東風老，應念京都共苦辛。  </p>  <p align=\"center\">   <font color=\"#FF6600\">    <b>臨川投穆中丞</b>   </font>   <br />   試將生計問蓬根，心委寒灰首戴盆。翅弱未知三島路，舌頑虛掉五侯門。   <br />   嘯煙白狖沈高木，搗月清砧觸旅魂。家在碧江歸不得，十年魚艇長苔痕。  </p>  <p align=\"center\">   <font color=\"#FF6600\">    <b>早春送張坤歸大梁</b>   </font>   <br />   蕭蕭羸馬正塵埃，又送輶軒向吹台。別酒莫辭今夜醉，故人知是幾時回。   <br />   泉經華岳猶應凍，花到梁園始合開。為謝東門抱關吏，不堪惆悵滿離杯。  </p>  <p align=\"center\">   <font color=\"#FF6600\">    <b>東歸途中作</b>   </font>   <br />   松橘蒼黃覆釣磯，早年生計近年違。老知風月終堪恨，貧覺家山不易歸。   <br />   別岸客帆和雁落，晚程霜葉向人飛。買臣嚴助精靈在，應笑無成一布衣。  </p>  <p align=\"center\">   <font color=\"#FF6600\">    <b>送進士臧濆下第後歸池州</b>   </font>   <br />   賦成無處換黃金，卻向春風動越吟。天子愛才雖仄席，諸生多病又沾襟。   <br />   柳攀灞岸狂遮袂，水憶池陽淥滿心。珍重彩衣歸正好，莫將閒事繫升沈。  </p>  <p align=\"center\">   <b>    <font color=\"#FF6600\">湘中贈范鄖</font>   </b>   <br />   丹桂無心彼此諳，二年疏懶共江潭。愁知酒醆終難捨，老覺人情轉不堪。   <br />   雲外鴛鴦非故舊，眼前膠漆似煙嵐。勞歌一曲霜風暮，擊折湘妃白玉簪。  </p>  <p align=\"center\">   <font color=\"#FF6600\">    <b>寄張侍郎</b>   </font>   <br />   衰羸豈合話荊州，爭奈思多不自由。無路重趨桓典馬，有詩曾上仲宣樓。   <br />   塵銷別跡堪垂淚，樹拂他門懶舉頭。一種人間太平日，獨教零落憶滄洲。  </p>  <p align=\"center\">   <font color=\"#FF6600\">    <b>渚宮秋思</b>   </font>   <br />   楚城日暮煙靄深，楚人駐馬還登臨。襄王台下水無賴，神女廟前雲有心。   <br />   千載是非難重問，一江風雨好閒吟。欲招屈宋當時魄，蘭敗荷枯不可尋。  </p>  <p align=\"center\">   <b>    <font color=\"#FF6600\">閒居早秋</font>   </b>   <br />   槐杪清蟬煙雨餘，蕭蕭涼葉墮衣裾。噪槎烏散沈蒼嶺，弄杵風高上碧虛。   <br />   百歲夢生悲蛺蝶，一朝香死泣芙蕖。六宮誰買相如賦，團扇恩情日日疏。  </p>  <p align=\"center\">   <b>    <font color=\"#FF6600\">建康</font>   </b>   <br />   潮平遠岸草侵沙，東晉衰來最可嗟。庾舅已能窺帝室，王都還是預人家。   <br />   山寒老樹啼風曲，泉暖枯骸動芷牙。欲起九原看一遍，秦淮聲急日西斜。  </p>  <p align=\"center\">   <font color=\"#FF6600\">    <b>送舒州宿松縣傅少府</b>   </font>   <br />   江蘺漠漠樹重重，東過清淮到宿松。縣好也知臨浣水，官閑應得看灊峰。   <br />   春生綠野吳歌怨，雪霽平郊楚酒濃。留取餘杯待張翰，明年歸棹一從容。  </p>  <p align=\"center\">   <font color=\"#FF6600\">    <b>經故洛陽城</b>   </font>   <br />   敗垣危堞跡依稀，試駐羸驂弔落暉。跋扈以成梁冀在，簡書難問杜喬歸。   <br />   由來世事須翻覆，未必餘才解是非。千載昆陽好功業，與君門下作恩威。  </p>  <p align=\"center\">   <font color=\"#FF6600\">    <b>夏州胡常侍</b>   </font>   <br />   百尺高臺勃勃州，大刀長戟漢諸侯。征鴻過盡邊雲闊，戰馬閒來塞草秋。   <br />   國計已推肝膽許，家財不為子孫謀。仍聞隴蜀由多事，深喜將軍未白頭。  </p>  <p align=\"center\">   <b>    <font color=\"#FF6600\">寄進士盧休</font>   </b>   <br />   半年池口恨萍蓬，今日思量已夢中。遊子馬蹄難重到，故人樽酒與誰同。   <br />   山橫翠後千重綠，蠟想歌時一燼紅。從此客程君不見，麥秋梅雨遍江東。  </p>  <p align=\"center\">   <b>    <font color=\"#FF6600\">贈先輩令狐補闕</font>   </b>   <br />   中間聲跡早薰然，阻避鈞衡過十年。碧海浪高終濟物，蒼梧雲好已歸天。   <br />   花迎彩服離鶯谷，柳傍東風觸馬鞭。應念淒涼洞庭客，夜深雙淚憶漁船。  </p>  <p align=\"center\">   <b>    <font color=\"#FF6600\">送秦州從事</font>   </b>   <br />   一枝何足解人愁，拋卻還隨定遠侯。紫陌紅塵今別恨，九衢雙闕夜同遊。   <br />   芳時易失勞行止，良會難期且駐留。若到邊庭有來使，試批書尾話梁州。  </p>  <p align=\"center\">   <font color=\"#FF6600\">    <b>湖州裴郎中赴闕後投簡寄友生</b>   </font>   <br />   錦帳郎官塞詔年，汀洲曾駐木蘭船。禰衡酒醒春瓶倒，柳惲詩成海月圓。   <br />   歌蹙遠山珠滴滴，漏催香燭淚漣漣。使君入拜吾徒在，宣室他時豈偶然。  </p>  <p align=\"center\">   <b>    <font color=\"#FF6600\">秋日泊平望驛寄太常裴郎中</font>   </b>   <br />   蘋洲重到杳難期，西倚郵亭憶往時。北海樽中常有酒，東陽樓上豈無詩。   <br />   地清每負生靈望，官重方升禮樂司。聞說江南舊歌曲，至今猶自唱吳姬。  </p>  <p align=\"center\">   <font color=\"#FF6600\">    <b>西塞山</b>   </font>   <br />   吳塞當時指此山，吳都亡後綠孱顏。嶺梅乍暖殘妝恨，沙鳥初晴小隊閒。   <br />   波闊魚龍應混雜，壁危猿狖奈奸頑。會將一副寒蓑笠，來與漁翁作往還。  </p>  <p align=\"center\">   <font color=\"#FF6600\">    <b>秋日汴河客舍酬友人</b>   </font>   <br />   梁宋追遊早歲同，偶然違別事皆空。年如流水催何急，道似危途動即窮。   <br />   醉舞且欣連夜月，狂吟還聚上樓風。煩君更枉騷人句，白鳳靈蛇滿袖中。  </p>  <p align=\"center\">   <b>    <font color=\"#FF6600\">東歸</font>   </b>   <br />   仙桂高高似有神，貂裘敝盡取無因。難將白髮期公道，不覺丹枝屬別人。   <br />   雙闕往來慚請謁，五湖歸後恥交親。盈盤紫蟹千卮酒，添得臨岐淚滿襟。  </p>  <p align=\"center\">   <font color=\"#FF6633\">    <b>廣陵李僕射借示近詩因投獻</b>   </font>   <br />   朝論國計暮論兵，餘力猶隨鳳藻生。語繼盤盂拋俗格，氣兼河岳帶商聲。   <br />   閒尋綺思千花麗，靜想高吟六義清。天柄已持堯典在，更堪回首問緣情。  </p>  <p align=\"center\">   <b>    <font color=\"#FF6600\">三衢哭孫員外</font>   </b>   <br />   燕戀雕樑馬戀軒，此心從此更何言。直將塵外三生命，未敵君侯一日恩。   <br />   紅蠟有時還入夢，片帆何處獨銷魂。忍看明發衣襟上，珠淚痕中見酒痕。  </p>  <p align=\"center\">   <b>    <font color=\"#FF6600\">篋中得故王郎中書</font>   </b>   <br />   鳳里前年別望郎，叮嚀唯恐滯吳鄉。勸疏杯酒知妨事，乞與書題作裹糧。   <br />   蘋鹿未能移海曲，縣花尋已落河陽。九原自此無因見，反覆遺蹤淚萬行。  </p>  <p align=\"center\">   <font color=\"#FF6600\">    <b>淚</b>   </font>   <br />   逼臉橫頤咽復勻，也曾讒毀也傷神。自從魯國潸然後，不是奸人即婦人。  </p>  <p align=\"center\">   <b>    <font color=\"#FF6600\">子規</font>   </b>   <br />   銅梁路遠草青青，此恨那堪枕上聽。一種有冤猶可報，不如銜石疊滄溟。  </p>  <p align=\"center\">   <font color=\"#FF6600\">    <b>姑蘇台</b>   </font>   <br />   讓高泰伯開基日，賢見延陵復命時。未會子孫因底事，解崇台榭為西施。  </p>  <p align=\"center\">   <font color=\"#FF6600\">    <b>王濬墓</b>   </font>   <br />   男兒未必盡英雄，但到時來即命通。若使吳都猶王氣，將軍何處立殊功。  </p>  <p align=\"center\">   <font color=\"#FF6600\">    <b>京中晚望</b>   </font>   <br />   心如野鹿跡如萍，謾向人間性一靈。往事不知多少夢，夜來和酒一時醒。  </p>  <p align=\"center\">   <font color=\"#FF6600\">    <b>寄竇澤處士二首</b>   </font>   <br />   蘭亭醉客舊知聞，欲問平安隔海雲。不是金陵錢太尉，世間誰肯更容身。   <br />   <br />   鼇背樓臺拂白榆，此中槎客亦踟躊。牢山道士無仙骨，卻向人間作酒徒。  </p>  <p align=\"center\">   <font color=\"#FF6600\">    <b>省試秋風生桂枝</b>   </font>   <br />   涼吹從何起，中宵景象清。漫隨雲葉動，高傍桂枝生。   <br />   漠漠看無際，蕭蕭別有聲。遠吹斜漢轉，低拂白榆輕。   <br />   寥泬工夫大，乾坤歲序更。因悲遠歸客，長望一枝榮。  </p>  <p align=\"center\">   <font color=\"#FF6600\">    <b>思故人</b>   </font>   <br />   故人不可見，聊復拂鳴琴。鵲繞風枝急，螢藏露草深。   <br />   平生四方志，此夜五湖心。惆悵友朋盡，洋洋漫好音。  </p>  <p align=\"center\">   <font color=\"#FF6600\">    <b>寄陸龜蒙</b>   </font>   <br />   龍樓李丞相，昔歲仰高文。黃閣尋無主，青山竟未焚。   <br />   夜船乘海月，秋寺伴江雲。卻恐塵埃裏，浮名點汙君。  </p>  <p align=\"center\">   <font color=\"#FF6600\">    <b>題方幹詩</b>   </font>   <br />   中間李建州，夏汭偶同遊。顧我論佳句，推君最上流。   <br />   九霄無鶴板，雙鬢老漁舟。世難方如此，何當浣旅愁。  </p>  <p align=\"center\">   <font color=\"#FF6600\">    <b>秋江</b>   </font>   <br />   秋江待晚潮，客思旆旌搖。細雨翻蘆葉，高風卻柳條。   <br />   兵戈村落破，饑儉虎狼驕。吾土兼連此，離魂望裏消。  </p>  <p align=\"center\">   <font color=\"#FF6600\">    <b>寄制誥李舍人</b>   </font>   <br />   梁王握豹韜，雪裏見枚皋。上客趨丹陛，遊人歎二毛。   <br />   門閒知待詔，星動想濡毫。一首長楊賦，應嫌索價高。  </p>  <p align=\"center\">   <b>    <font color=\"#FF6600\">秋日懷孟夷庚</font>   </b>   <br />   秋日黃陂下，孤舟憶共誰。江山三楚分，風雨二妃祠。   <br />   知己秦貂沒，流年賈鵩悲。中原正兵馬，相見是何時。  </p>  <p align=\"center\">   <font color=\"#FF6600\">    <b>送李右丞分司</b>   </font>   <br />   分漕得洛川，讜議更昭然。在省曾批敕，中台肯避權。   <br />   所悲時漸薄，共賀道由全。賣與清平代，相兼直幾錢。  </p>  <p align=\"center\">   <font color=\"#FF6600\">    <b>郴江遷客</b>   </font>   <br />   不是逢清世，何由見皂囊。事雖危虎尾，名勝泊鵷行。   <br />   毒霧郴江闊，愁雲楚驛長。歸時有詩賦，一為弔沉湘。  </p>  <p align=\"center\">   <font color=\"#FF6600\">    <b>感舊</b>   </font>   <br />   劍佩孫弘閣，戈鋋太尉營。重言虛有位，孤立竟無成。   <br />   丘隴笳簫咽，池台歲月平。此恩何以報，歸處是柴荊。  </p>  <p align=\"center\">   <font color=\"#FF6600\">    <b>鷹</b>   </font>   <br />   越海霜天暮，辭韜野草乾。俊通司隸職，嚴奉武夫官。   <br />   眼惡藏蜂在，心粗逐物殫。近來脂膩足，驅遣不妨難。  </p>  <p align=\"center\">   <b>    <font color=\"#FF6600\">秋日寄狄補闕</font>   </b>   <br />   紅塵擾擾間，立馬看南山。謾道經年往，何妨逐日閒。   <br />   病中霜葉赤，愁裏鬢毛斑。不為良知在，驅車已出關。  </p>  <p align=\"center\">   <font color=\"#FF6600\">    <b>寄易定公乘億侍郎</b>   </font>   <br />   謝舞仍宮柳，高奇世少雙。侍中生不到，園令死須降。   <br />   班秩通烏府，樽罍奉碧幢。昭王有餘烈，試為禱迷邦。  </p>  <p align=\"center\">   <b>    <font color=\"#FF6600\">寄大理徐郎中</font>   </b>   <br />   佐棘竟誰同，因思證聖中。事雖忘顯報，理合有陰功。   <br />   官序詵枝老，幽塵範甑空。幾時潘好禮，重與話清風。  </p>  <p align=\"center\">   <font color=\"#FF6600\">    <b>寄蘇拾遺</b>   </font>   <br />   早歲長楊賦，當年諫獵書。格高時輩伏，言數宦情疏。   <br />   慷慨傳丹桂，艱難保舊居。退朝觀槁草，能望馬相如。  </p>  <p align=\"center\">   <font color=\"#FF6600\">    <b>寄許融</b>   </font>   <br />   多病仍疏拙，唯君與我同。帝鄉年共老，江徼業俱空。   <br />   燕冷辭華屋，蛩涼恨曉叢。白雲高幾許，全屬採芝翁。  </p>  <p align=\"center\">   <b>    <font color=\"#FF6600\">寄禮部鄭員外</font>   </b>   <br />   欒郤門風大，裴王禮樂優。班資冠雞舌，人品壓龍頭。   <br />   夜直爐香細，晴編疏草稠。近聞潘散騎，三十二悲秋。  </p>  <p align=\"center\">   <b>    <font color=\"#FF6600\">菊</font>   </b>   <br />   籬落歲雲暮，數枝聊自芳。雪裁纖蕊密，金拆小苞香。   <br />   千載白衣酒，一生青女霜。春叢莫輕薄，彼此有行藏。  </p>  <p align=\"center\">   <font color=\"#FF6600\">    <b>台城</b>   </font>   <br />   水國春常在，台城夜未寒。麗華承寵渥，江令捧杯盤。   <br />   宴罷明堂爛，詩成寶炬殘。兵來吾有計，金井玉鉤欄。  </p>  <p align=\"center\">   <font color=\"#FF6600\">    <b>舊遊</b>   </font>   <br />   良時不復再，漸老更難言。遠水猶經眼，高樓似斷魂。   <br />   依依宋玉宅，歷歷長卿村。今日空江畔，相於只酒樽。  </p>  <p align=\"center\">   <b>    <font color=\"#FF6600\">寄虔州薛大夫</font>   </b>   <br />   祝融峰下別，三載夢魂勞。地轉南康重，官兼亞相高。   <br />   海鵬終負日，神馬背眠槽。會得窺成績，幽窗染兔毫。  </p>  <p align=\"center\">   <b>    <font color=\"#FF6600\">蘇小小墓</font>   </b>   <br />   魂兮檇李城，猶未有人耕。好月當年事，殘花觸處情。   <br />   向誰曾豔冶，隨分得聲名。應侍吳王宴，蘭橈暗送迎。  </p>  <p align=\"center\">   <b>    <font color=\"#FF6600\">寒食日早出城東</font>   </b>   <br />   青門欲曙天，車馬已喧闐。禁柳疏風雨，牆花拆露鮮。   <br />   向誰誇麗景，只是歎流年。不得高飛便，回頭望紙鳶。  </p>  <p align=\"center\">   <b>    <font color=\"#FF6600\">秋日懷賈隨進士</font>   </b>   <br />   邊寇日騷動，故人音信稀。長纓慚賈誼，孤憤憶韓非。   <br />   曉匣魚腸冷，春園鴨掌肥。知君安未得，聊且示忘機。  </p>  <p align=\"center\">   <b>    <font color=\"#FF6600\">亂後逢友人</font>   </b>   <br />   滄海去未得，倚舟聊問津。生靈寇盜盡，方鎮改更貧。   <br />   夢裏舊行處，眼前新貴人。從來事如此，君莫獨沾襟。  </p>  <p align=\"center\">   <b>    <font color=\"#FF6600\">殘花</font>   </b>   <br />   已歎良時晚，仍悲別酒催。暖芳隨日薄，輕片逐風回。   <br />   黛斂愁歌扇，妝殘泣鏡臺。繁陰莫矜衒，終是共塵埃。  </p>  <p align=\"center\">   <font color=\"#FF6600\">    <b>秋日富春江行</b>   </font>   <br />   遠岸平如剪，澄江靜似鋪。紫鱗仙客馭，金顆李衡奴。   <br />   冷疊群山闊，清涵萬象殊。嚴陵亦高見，歸臥是良圖。  </p>  <p align=\"center\">   <font color=\"#FF6600\">    <b>寄侯博士</b>   </font>   <br />   規諫揚雄賦，邅回賈誼官。久貧還往少，孤立轉遷難。   <br />   清鏡流年急，高槐旅舍寒。侏儒亦何有，飽食向長安。  </p>  <p align=\"center\">   <font color=\"#FF6600\">    <b>送沈光侍御赴職閩中</b>   </font>   <br />   未至應居右，全家出帝鄉。禮優逢苑雪，官重帶台霜。   <br />   夜浦吳潮吼，春灘建水狂。延平有風雨，從此是騰驤。  </p>  <p align=\"center\">   <b>    <font color=\"#FF6600\">寄袁皓侍郎</font>   </b>   <br />   東台失路岐，榮辱事堪悲。我寢牛衣敝，君居豸角危。   <br />   風塵慚上品，才業愧明時。千里芙蓉幕，何由話所思。  </p>  <p align=\"center\">   <b>    <font color=\"#FF6600\">寄金吾李蓀常侍</font>   </b>   <br />   西班掌禁兵，蘭錡最分明。曉色嚴天仗，春寒避火城。   <br />   安危雖已任，韜略即嘉聲。請問何功德，壺關寇始平。  </p>  <p align=\"center\">   <font color=\"#FF6600\">    <b>商於驛與於蘊玉話別</b>   </font>   <br />   南朝徐庾流，洛下憶同遊。酒采閑坊菊，山登遠寺樓。   <br />   相思勞寄夢，偶別已經秋。還被青青桂，催君不自由。  </p>  <p align=\"center\">   <font color=\"#FF6600\">    <b>封禪寺居</b>   </font>   <br />   盛禮何由睹，嘉名偶寄居。周南太史淚，蠻徼長卿書。   <br />   砌竹搖風直，庭花泣露疏。誰能賦秋興，千里隔吾廬。  </p>  <p align=\"center\">   <font color=\"#FF6600\">    <b>錢</b>   </font>   <br />   志士不敢道，貯之成禍胎。小人無事藝，假爾作梯媒。   <br />   解釋愁腸結，能分睡眼開。朱門狼虎性，一半逐君回。  </p>  <p align=\"center\">   <font color=\"#FF6600\">    <b>投寄韋右丞</b>   </font>   <br />   赤壁徵文聘，中台拜郤詵。官資參令僕，曹署轄星辰。   <br />   襆被從誰起，持綱自此新。舉朝明典教，封納詔書頻。   <br />   禁樹曾摛藻，台烏舊避塵。便應酬倚注，何處話窮鱗。  </p>  <p align=\"center\">   <b>    <font color=\"#FF6600\">紅葉</font>   </b>   <br />   不奈荒城畔，那堪晚照中。野晴霜浥綠，山冷雨催紅。   <br />   遊子灞陵道，美人長信宮。等閒居歲暮，搖落意無窮。  </p>  <p align=\"center\">   <font color=\"#FF6600\">    <b>期徐道者不至</b>   </font>   <br />   遼鶴虛空語，冥鴻未易親。偶然來即是，必擬見無因。   <br />   霜霰窮冬令，杯盤旅舍貧。只應薊子訓，醉後懶分身。  </p>  <p align=\"center\">   <font color=\"#FF6600\">    <b>歲除夜</b>   </font>   <br />   官曆行將盡，村醪強自傾。厭寒思暖律，畏老惜殘更。   <br />   歲月已如此，寇戎猶未平。兒童不諳事，歌吹待天明。  </p>  <p align=\"center\">   <font color=\"#FF6600\">    <b>雪</b>   </font>   <br />   盡道豐年瑞，豐年事若何。長安有貧者，為瑞不宜多。  </p>  <p align=\"center\">   <font color=\"#FF6600\">    <b>旅夢</b>   </font>   <br />   旅夢思遷次，窮愁有歎嗟。子鵝京口遠，粳米會稽賒。   <br />   漏澀才成滴，燈寒不作花。出門聊一望，蟾桂向人斜。  </p>  <p align=\"center\">   <font color=\"#FF6600\">    <b>秋寄張坤</b>   </font>   <br />   庭樹已黃落，閉門俱寂寥。未知棲托處，空羨聖明朝。   <br />   酒醒鄉心闊，雲晴客思遙。吾徒自多感，顏子只簞瓢。  </p>  <p align=\"center\">   <font color=\"#FF6600\">    <b>傷華髮</b>   </font>   <br />   舊國迢迢遠，清秋種種新。已衰曾軫慮，初見忽沾襟。   <br />   日薄梳兼懶，根危鑷恐頻。青銅不自見，只擬老他人。  </p>  <p align=\"center\">   <font color=\"#FF6600\">    <b>九江早秋</b>   </font>   <br />   雨過晚涼生，樓中枕簟清。海風吹亂木，岩磬落孤城。   <br />   百歲幾多日，四蹄無限程。西鄰莫高唱，俱是別離情。  </p>  <p align=\"center\">   <font color=\"#FF6600\">    <b>初秋寄友人</b>   </font>   <br />   九華曾屏跡，罹亂與心違。是處堪終老，新秋又未歸。   <br />   病中芳草歇，愁裏白雲飛。樵侶兼同志，音書近亦稀。  </p>  <p align=\"center\">   <font color=\"#FF6600\">    <b>秋居有寄</b>   </font>   <br />   端居湖岸東，生計有無中。魘處千般鬼，寒時百種風。   <br />   性靈從道拙，心事奈成空。多謝金台客，何當一笑同。  </p>  <p align=\"center\">   <font color=\"#FF6600\">    <b>雪霽</b>   </font>   <br />   南山雪乍晴，寒氣轉崢嶸。鎖卻閑門出，隨他駿馬行。   <br />   一竿如有計，五鼎豈須烹。愁見天街草，青青又欲生。  </p>  <p align=\"center\">   <b>    <font color=\"#FF6600\">堠子</font>   </b>   <br />   終日路岐旁，前程亦可量。未能慚面黑，只是恨頭方。   <br />   雅旨逾千里，高文近兩行。君知不識字，第一莫形相。  </p>  <p align=\"center\">   <font color=\"#FF6600\">    <b>初夏寄顧紹宗</b>   </font>   <br />   江上偶分袂，四回寒暑更。青山無路入，白髮滿頭生。   <br />   郢浦雁尋過，鏡湖蟬又鳴。憐君未歸日，杯酒若為情。  </p>  <p align=\"center\">   <font color=\"#FF6600\">    <b>寄第五尊師</b>   </font>   <br />   苕溪煙月久因循，野鶴衣裘獨繭綸。只說泊船無定處，不知攜手是何人。   <br />   朱黃揀日囚屍鬼，青白臨時注腦神。欲訪先生問經訣，世間難得不由身。  </p>  <p align=\"center\">   <b>    <font color=\"#FF6600\">寄西華黃煉師</font>   </b>   <br />   西華有路入中華，依約山川認永嘉。羽客昔時留筱簜，故人今又種煙霞。   <br />   壇高已降三清鶴，海近應通八月槎。盛事兩般君總得，老萊衣服戴顒家。  </p>  <p align=\"center\">   <font color=\"#FF6600\">    <b>所思</b>   </font>   <br />   西上青雲未有期，東歸滄海一何遲。酒闌夢覺不稱意，花落月明空所思。   <br />   長恐病侵多事日，可堪貧過少年時。斗雞走狗五陵道，惆悵輸他輕薄兒。  </p>  <p align=\"center\">   <font color=\"#FF6600\">    <b>送支使蕭中丞赴闕</b>   </font>   <br />   八年刀筆到京華，歸去青冥路未賒。今日風流卿相客，舊時基業帝王家。   <br />   彤庭彩鳳雖添瑞，望府紅蓮已減花。從此常僚如有問，海邊麋鹿斗邊槎。  </p>  <p align=\"center\">   <font color=\"#FF6600\">    <b>送人歸湘中兼寄舊知</b>   </font>   <br />   青溪煙雨九華山，亂後應同夢寐間。萬里分飛休掩袂，兩旬相見且開顏。   <br />   君依宰相貂蟬貴，我戀王門鬢髮斑。為謝伏波筵上客，幾時金印擬西還。  </p>  <p align=\"center\">   <font color=\"#FF6600\">    <b>自貽</b>   </font>   <br />   衰老應難更進趨，藥畦經卷自朝晡。縱無顯效亦藏拙，若有所成甘守株。   <br />   漢武巡遊虛軋軋，秦皇吞併謾驅驅。如何只見丁家鶴，依舊遼東歎綠蕪。  </p>  <p align=\"center\">   <font color=\"#FF6600\">    <b>暇日感懷因寄同院吳蛻拾遺</b>   </font>   <br />   璧池清秩訪燕台，曾捧瀛洲劄翰來。今日二難俱大夜，當時三幅謾高才。   <br />   戲悲槐市便便笥，狂憶樟亭滿滿杯。猶幸小蘭同舍在，每因相見即銜哀。  </p>  <p align=\"center\">   <font color=\"#FF6600\">    <b>偶興</b>   </font>   <br />   逐隊隨行二十春，曲江池畔避車塵。如今贏得將衰老，閑看人間得意人。  </p>  <p align=\"center\">   <font color=\"#FF6600\">    <b>題鑿石山僧院</b>   </font>   <br />   日夜潮聲送是非，一回登眺一忘機。憐師好事無人見，不把蘭芽染褐衣。  </p>  <p align=\"center\">   <font color=\"#FF6600\">    <b>圉城偶作</b>   </font>   <br />   東望陳留日欲曛，每因刀筆想夫君。自從郭泰碑銘後，只見黃金不見文。  </p>  <p align=\"center\">   <font color=\"#FF6600\">    <b>烏程</b>   </font>   <br />   兩府攀陪十五年，郡中甘雨幕中蓮。一瓶猶是烏程酒，須對霜風度泫然。  </p>  <p align=\"center\">   <font color=\"#FF6600\">    <b>送楊煉師卻歸貞浩岩</b>   </font>   <br />   宦途不復更經營，歸去東南任意行。別後幾回思會面，到來相見似前生。   <br />   久居竹蓋知勤苦，舊業蓮峰想變更。為謝佯狂吳道士，耳中時有鐵船聲。  </p>  <p align=\"center\">   <font color=\"#FF6600\">    <b>暇日投錢尚父</b>   </font>   <br />   牛斗星邊女宿間，棟樑虛敞麗江關。望高漢相東西閣，名重淮王大小山。   <br />   醴設斗傾金鑿落，馬歸爭撼玉連環。自慚麋鹿無能事，未報深恩鬢已斑。  </p>  <p align=\"center\">   <font color=\"#FF6600\">    <b>覽晉史</b>   </font>   <br />   齊王僚屬好男兒，偶覓東歸便得歸。滿目路岐拋似夢，一船風雨去如飛。   <br />   盤擎紫線蓴初熟，箸撥紅絲鱠正肥。惆悵途中無限事，與君千載兩忘機。  </p>  <p align=\"center\">   <font color=\"#FF6600\">    <b>感別元帥尚父</b>   </font>   <br />   玉函瑤檢下臺司，記得當時捧領時。半壁龍蛇蟠造化，滿筐山嶽動神祇。   <br />   疲牛舐犢心猶切，陰鶴鳴雛力已衰。稚子不才身抱疾，日窺貞跡淚雙垂。  </p>  <p align=\"center\">   <font color=\"#FF6600\">    <b>尚父偶建小樓，特摛麗藻絕句不敢稱揚三首</b>   </font>   <br />   結構叨馮柱石才，敢期幢蓋此徘徊。陽春曲調高誰和，盡日焚香倚隗台。  </p>  <p align=\"center\">玳簪珠履愧非才，時憑欄杆首重回。只待淮妖剪除後，別傾卮酒賀行台。</p>  <p align=\"center\">闌檻初成愧楚才，不知星彩尚迂回。風流孔令陶鈞外，猶記山妖逼小台。</p>  <p align=\"center\">   <font color=\"#FF6600\">    <b>題玄同先生草堂三首</b>   </font>   <br />   杳杳諸天路，蒼蒼大滌山。景輿留不得，毛節去應閒。   <br />   相府舊知己，教門新啟關。太平匡濟術，流落在人間。  </p>  <p align=\"center\">先生訣行日，曾奉數行書。意密尋難會，情深恨有餘。   <br />   石橋春暖後，句漏藥成初。珍重雲兼鶴，從來不定居。  </p>  <p align=\"center\">常時憶討論，歷歷事猶存。酒向餘杭盡，雲從大滌昏。   <br />   往來無道侶，歸去有台恩。自此玄言絕，長應閉洞門。  </p>  <p align=\"center\">   <font color=\"#FF6600\">    <b>城西作</b>   </font>   <br />   從軍無一事，終日掩空齋。道薄交遊少，才疏進取乖。   <br />   野禽鳴聒耳，庭草綠侵階。幸自同樗櫟，何妨愜所懷。  </p>  <p align=\"center\">   <font color=\"#FF6600\">    <b>冬暮城西晚眺</b>   </font>   <br />   謬忝蓮華幕，虛沾柏署官。欹危長抱疾，衰老不禁寒。   <br />   時事已日過，世途行轉難。千崖兼萬壑，只向望中看。  </p>  <p align=\"center\">   <font color=\"#FF6600\">    <b>秋霽後</b>   </font>   <br />   淨碧山光冷，圓明露點勻。渚蓮丹臉恨，堤柳翠眉顰。   <br />   蟬已送行客，雁應辭主人。蠅蚊漸無況，日晚自相親。  </p>  <p align=\"center\">   <font color=\"#FF6600\">    <b>茅齋</b>   </font>   <br />   從事不從事，養生非養生。職為屍祿本，官是受恩名。   <br />   時態已相失，歲華徒自驚。西齋一卮酒，衰老與誰傾。  </p>  <p align=\"center\">   <font color=\"#FF6600\">    <b>使者</b>   </font>   <br />   使者銜中旨，崎嶇萬里行。人心猶未革，天意似難明。   <br />   四海霍光第，六宮張奉營。陪臣無以報，西望不勝情。  </p>  <p align=\"center\">   <font color=\"#FF6600\">    <b>途中逢劉知遠</b>   </font>   <br />   吳楚煙波裏，巢由季孟間。只言無事貴，不道致身閒。   <br />   別渚蓮根斷，歸心桂樹頑。空勞鍾璞意，塵世隔函關。  </p>  <p align=\"center\">   <font color=\"#FF6600\">    <b>遁跡</b>   </font>   <br />   遁跡知安住，沾襟欲奈何。朝廷猶禮樂，郡邑忍干戈。   <br />   華馬憑誰問，胡塵自此多。因思漢明帝，中夜憶廉頗。  </p>  <p align=\"center\">   <font color=\"#FF6600\">    <b>隴頭水</b>   </font>   <br />   借問隴頭水，年年恨何事。全疑嗚咽聲，中有征人淚。   <br />   自古無長策，況我非深智。何計謝潺湲，一宵空不寐。  </p>  <p align=\"center\">   <font color=\"#FF6600\">    <b>秦中富人</b>   </font>   <br />   高高起華堂，區區引流水。糞土金玉珍，   <br />   猶嫌未奢侈。陋巷滿蓬蒿，誰知有顏子。  </p>  <p align=\"center\">   <font color=\"#FF6600\">    <b>思歸行</b>   </font>   <br />   不耕南畝田，為愛東堂桂。身同樹上花，一落又經歲。   <br />   交親亦相薄，知己恩潛替。日開十二門，自是無歸計。  </p>  <p align=\"center\">   <font color=\"#FF6600\">    <b>即事中元甲子</b>   </font>   <br />   三秦流血已成川，塞上黃雲戰馬閑。只有羸兵填渭水，終無奇事出商山。   <br />   田園已沒紅塵內，弟侄相逢白刃間。惆悵翠華猶未返，淚痕空滴劍文斑。  </p>  <p align=\"center\">   <font color=\"#FF6600\">    <b>魏城逢故人</b>   </font>   <br />   一年兩度錦江遊，前值東風後值秋。芳草有情皆礙馬，好雲無處不遮樓。   <br />   山將別恨和心斷，水帶離聲入夢流。今日因君試回首，淡煙喬木隔綿州。  </p>  <p align=\"center\">   <b>    <font color=\"#FF6600\">遊江夏口</font>   </b>   <br />   醉別江東酒一杯，往年曾此駐塵埃。魚聽建業歌聲過，水看瞿塘雪影來。   <br />   黃祖不能容賤客，費禕終是負仙才。平生膽氣平生恨，今日江邊首懶回。  </p>  <p align=\"center\">   <b>    <font color=\"#FF6600\">春思</font>   </b>   <br />   蕩漾春風淥似波，惹情搖恨去傞傞。燕翻永日音聲好，柳舞空城意緒多。   <br />   蜀國暖回溪峽浪，衛娘清轉遏雲歌。可憐戶外桃兼李，仲蔚蓬蒿奈爾何。  </p>  <p align=\"center\">   <b>    <font color=\"#FF6600\">黃鶴驛寓題</font>   </b>   <br />   野雲芳草繞離鞭，敢對青樓倚少年。秋色未催榆塞雁，人心先下洞庭船。   <br />   高歌酒市非狂者，大嚼屠門亦偶然。車馬同歸莫同恨，古人頭白盡林泉。  </p>  <p align=\"center\">   <font color=\"#FF6600\">    <b>安陸贈徐礪</b>   </font>   <br />   靈蛇橋下水聲聲，曾向橋邊話別情。一榻偶依陳太守，三年深憶禰先生。   <br />   塵欺鬢色非前事，火爇蓬根有去程。還把餘杯重相勸，不堪秋色背鄖城。  </p>  <p align=\"center\">   <b>    <font color=\"#FF6600\">寄鍾常侍</font>   </b>   <br />   一從朱履步金台，櫱苦冰寒奉上臺。峻節不由人學得，遠途終是自將來。   <br />   風高漸展摩天翼，幹聳方呈構廈材。應笑樟亭舊同舍，九州無驗滿爐灰。  </p>  <p align=\"center\">   <b>    <font color=\"#FF6600\">中秋夜不見月</font>   </b>   <br />   陰雲薄暮上空虛，此夕清光已破除。只恐異時開霽後，玉輪依舊養蟾蜍。  </p>  <p align=\"center\">   <font color=\"#FF6600\">    <b>魏博羅令公附卷有回</b>   </font>   <br />   寒門雖得在諸宗，棲北巢南恨不同。馬上固慚消髀肉，幄中由羨愈頭風。   <br />   蹉跎歲月心仍切，迢遞江山夢未通。深荷吾宗有知己，好將刀筆為英雄。  </p>  <p align=\"center\">   <font color=\"#FF6600\">    <b>寄處默師</b>   </font>   <br />   甘露捲簾看雨腳，樟亭倚柱望潮頭。十年顧我醉中過，兩地與師方外遊。   <br />   久隔兵戈常寄夢，近無書信更堪憂。香爐煙靄虎溪月，終棹鐵船尋惠休。  </p>  <p align=\"center\">   <b>    <font color=\"#FF6600\">病中上錢尚父</font>   </b>   <br />   左腳方行右臂攣，每慚名跡汙賓筵。縱饒吳土容衰病，爭奈燕台費料錢。   <br />   藜杖已乾難更把，竹輿雖在不堪懸。深恩重德無言處，回首浮生淚泫然。  </p>  <p align=\"center\">   <font color=\"#FF6600\">    <b>送梅處士歸甯國</b>   </font>   <br />   十五年前即別君，別時天下未紛紜。亂罹且喜身俱在，存沒那堪耳更聞。   <br />   良會謾勞悲曩跡，舊交誰去弔荒墳。殷勤為謝逃名客，想望千秋嶺上雲。  </p>  <p align=\"center\">   <font color=\"#FF6600\">    <b>經故友所居</b>   </font>   <br />   槐花漠漠向人黃，此地追遊跡已荒。清論不知莊叟達，死交空歎趙岐忙。   <br />   病來未忍言閒事，老去唯知覓醉鄉。日暮街東策羸馬，一聲橫笛似山陽。  </p>  <p align=\"center\">   <font color=\"#FF6600\">    <b>大梁從事居汜水</b>   </font>   <br />   前年帝里望行塵，記得仙家第四人。泉暖舊諳龍偃息，露寒初見鶴精神。   <br />   歌聲上榻梁園晚，夢繞殘鍾汜水春。知有篋中編集在，只應從此是經綸。  </p>  <p align=\"center\">   <b>    <font color=\"#FF6600\">杜處士新居</font>   </b>   <br />   翠斂王孫草，荒誅宋玉茅。寇餘無故物，時薄少深交。   <br />   迸筍穿行徑，饑雛出壞巢。小園吾亦有，多病近來拋。  </p>  <p align=\"center\">   <b>    <font color=\"#FF6600\">絕境</font>   </b>   <br />   絕境非身事，流年但物華。水梳苔髮直，風引蕙心斜。   <br />   凡客從題鳳，膚音未勝蛙。小船兼有槳，始與問漁家。  </p>  <p align=\"center\">   <font color=\"#FF6600\">    <b>雪中懷友人</b>   </font>   <br />   臘酒復臘雪，故人今越鄉。所思誰把盞，端坐恨無航。   <br />   兔苑舊遊盡，龜台仙路長。未知鄒孟子，何以奉梁王。  </p>  <p align=\"center\">   <font color=\"#FF6600\">    <b>秋晚</b>   </font>   <br />   宰邑慚良術，為文愧壯圖。縱饒長委命，爭奈漸非夫。   <br />   杯酒有時有，亂罹無處無。金庭在何域，回首一踟躕。  </p>  <p align=\"center\">   <font color=\"#FF6600\">    <b>升仙橋</b>   </font>   <br />   危梁枕路岐，駐馬問前時。價自友朋得，名因婦女知。   <br />   直須論運命，不得逞文詞。執戟君鄉里，榮華竟若為。  </p>  <p align=\"center\">   <font color=\"#FF6600\">    <b>姑蘇真娘墓</b>   </font>   <br />   春草荒墳墓，萋萋向虎丘。死猶嫌寂寞，生肯不風流。   <br />   皎鏡山泉冷，輕裾海霧秋。還應伴西子，香徑夜深遊。  </p>  <p align=\"center\">   <font color=\"#FF6600\">    <b>靈山寺</b>   </font>   <br />   晚景聊攄抱，憑欄幾蕩魂。檻虛從四面，江闊奈孤根。   <br />   幽徑薜蘿色，小山苔蘚痕。欲依師問道，何處繫心猿。  </p>  <p align=\"center\">   <font color=\"#FF6600\">    <b>倚棹</b>   </font>   <br />   倚棹聽鄰笛，沾衣認酒壚。自緣悲巨室，誰復為窮途。   <br />   樹解將軍夢，城遺御史烏。直應齊始了，傾酌向寒蕪。  </p>  <p align=\"center\">   <font color=\"#FF6600\">    <b>秋夕對月</b>   </font>   <br />   夜月色可掬，倚樓聊解顏。未能分寇盜，徒欲滿關山。   <br />   背冷金蟾滑，毛寒玉兔頑。姮娥謾偷藥，長寡老中閒。  </p>  <p align=\"center\">   <font color=\"#FF6600\">    <b>寄徵士魏員外</b>   </font>   <br />   家遁蘇門節，清貧粉署官。不矜朝命重，只恨路行難。   <br />   窗曉雞譚倦，庭秋蝶夢闌。羨君歸未得，還有釣魚竿。  </p>  <p align=\"center\">   <font color=\"#FF6600\">    <b>宿彭蠡館</b>   </font>   <br />   孤館少行旅，解鞍增別愁。遠山矜薄暮，高柳怯清秋。   <br />   病裏見時態，醉中思舊遊。所懷今已矣，何必恨東流。  </p>  <p align=\"center\">   <font color=\"#FF6600\">    <b>螢</b>   </font>   <br />   空庭夜未央，點點度西牆。抱影何微細，乘時忽發揚。   <br />   不思因腐草，便擬倚孤光。若道能通照，車公業肯長。  </p>  <p align=\"center\">   <font color=\"#FF6600\">    <b>早秋宿葉墮所居</b>   </font>   <br />   池荷葉正圓，長曆報時殫。曠野雲蒸熱，空庭雨始寒。   <br />   蠅蚊猶得志，簟席若為安。浮世知誰是，勞歌共一歡。  </p>  <p align=\"center\">   <font color=\"#FF6600\">    <b>蝶</b>   </font>   <br />   漢王刀筆精，寫爾逼天生。舞巧何妨急，飛高所恨輕。   <br />   野田黃雀慮，山館主人情。此物那堪作，莊周夢不成。  </p>  <p align=\"center\">   <font color=\"#FF6600\">    <b>春居</b>   </font>   <br />   春風百卉搖，舊國路迢迢。偶病成疏散，因貧得寂寥。   <br />   倚簾高柳弱，乘露小桃夭。春色常無處，村醪更一瓢。  </p>  <p align=\"center\">   <font color=\"#FF6600\">    <b>輕飆</b>   </font>   <br />   輕飆掠晚莎，秋物慘關河。戰壘平時少，齋壇上處多。   <br />   楚雖屈子重，漢亦憶廉頗。不及雲台議，空山老薜蘿。  </p>  <p align=\"center\">   <font color=\"#FF6600\">    <b>燕</b>   </font>   <br />   不必嫌漂露，何妨養羽毛。漢妃金屋遠，盧女杏梁高。   <br />   野迥雙飛急，煙晴對語勞。猶勝黃雀在，棲息是蓬蒿。  </p>  <p align=\"center\">   <font color=\"#FF6600\">    <b>陝西晚思</b>   </font>   <br />   長途已自窮，此去更西東。樹色榮衰裏，人心往返中。   <br />   別情流水急，歸夢故山空。莫忘交遊分，從來事一同。  </p>  <p align=\"center\">   <font color=\"#FF6600\">    <b>除夜寄張達</b>   </font>   <br />   梅花已著眼，竹葉況粘唇。只此留殘歲，那堪憶故人。   <br />   亂罹書不遠，衰病日相親。江浦思歸意，明朝又一春。  </p>  <p align=\"center\">   <font color=\"#FF6600\">    <b>寄酬鄴王羅令公五首</b>   </font>   <br />   營室東回蔭斥丘，少年承襲擁青油。坐調金鼎尊明主，橫把雕戈拜列侯。   <br />   書劄二王爭巧拙，篇章七子避風流。西園舊跡今應在，衰老無因奉勝遊。  </p>  <p align=\"center\">脈散源分曆幾朝，縱然官宦只卑僚。正憂末派淪滄海，忽見高枝拂絳霄。   <br />   十萬貔貅趨玉帳，三千賓客珥金貂。良時難得吾宗少，應念寒門更寂寥。  </p>  <p align=\"center\">敢將衰弱附強宗，細算還緣血脈同。湘浦煙波無舊跡，鄴都蘭菊有遺風。   <br />   每憐罹亂書猶達，所恨雲泥路不通。珍重珠璣兼繡段，草玄堂下寄揚雄。  </p>  <p align=\"center\">水雲開霽立高亭，依約黎陽對福星。只見篇章矜鏤管，不知勳業柱青冥。   <br />   早緣入夢金方礪，晚為傳家鼎始銘。鶴髮四垂煙閣遠，此生何處拜儀形。  </p>  <p align=\"center\">錦笈朱囊連復連，紫鸞飛下浙江邊。綃從海室奪煙霧，樂奏帝宮勝管弦。   <br />   長笑應劉悲顯達，每嫌伊霍少詩篇。戴灣老圃根基薄，虛費工夫八十年。  </p>  <p align=\"center\">   <font color=\"#FF6600\">    <b>春日投錢塘元帥尚父二首</b>   </font>   <br />   正憂衰老辱金台，敢望昭王顧問來。門外旌旗屯虎豹，壁閒章句動風雷。   <br />   三都節已聯翩降，兩地花應次第開。若比紫髯分鼎足，未聞餘力有瓊瑰。  </p>  <p align=\"center\">征東幕府十三州，敢望非才忝上遊。官秩已叨吳品職，姓名兼顯魯春秋。   <br />   鹽車顧後聲方重，火井窺來焰始浮。一句黃河千載事，麥城王粲謾登樓。  </p>  <p align=\"center\">   <font color=\"#FF6600\">    <b>錢塘府亭</b>   </font>   <br />   新恩別啟館娃宮，還拜吳王向此中。九牧土田周制在，兩藩茅社漢儀同。   <br />   春生舊苑芳洲雨，香入高臺小徑風。更有寵光人未見，問安調膳盡三公。  </p>  <p align=\"center\">   <font color=\"#FF6600\">    <b>野狐泉</b>   </font>   <br />   潏潏寒光濺路塵，相傳妖物此潛身。又應改換皮毛後，何處人間作好人。  </p>  <p align=\"center\">   <font color=\"#FF6600\">    <b>宿紀南驛</b>   </font>   <br />   策蹇南遊憶楚朝，陰風淅淅樹蕭蕭。不知無忌奸邪骨，又作何山野葛苗。  </p>  <p align=\"center\">   <font color=\"#FF6600\">    <b>贈無相禪師</b>   </font>   <br />   人人盡道事空王，心裏忙於市井忙。惟有馬當山上客，死門生路兩相忘。  </p>  <p align=\"center\">   <font color=\"#FF6600\">    <b>遣興</b>   </font>   <br />   青雲路不通，歸計奈長蒙。老恐醫方誤，窮憂酒醆空。   <br />   何堪罹亂後，更入是非中。長短遭譏笑，回頭避釣翁。  </p>  <p align=\"center\">   <font color=\"#FF6600\">    <b>江夏酬高崇節</b>   </font>   <br />   臘雪都堂試，春風汴水行。十年雖抱疾，何處不無情。   <br />   群盜正當路，此遊應隔生。勞君問流落，山下已躬耕。  </p>  <p align=\"center\">   <font color=\"#FF6600\">    <b>鶯聲</b>   </font>   <br />   井上梧桐暗，花間霧露晞。一枝晴復暖，百囀是兼非。   <br />   金屋夢初覺，玉關人未歸。不堪閒日聽，因爾又沾衣。  </p>  <p align=\"center\">   <font color=\"#FF6600\">    <b>仿玉台體</b>   </font>   <br />   青樓枕路隅，壁甃復椒塗。晚夢通簾柙，春寒逼酒壚。   <br />   解吟憐芍藥，難見恨菖蒲。試問年多少，鄰姬亦姓胡。  </p>  <p align=\"center\">   <font color=\"#FF6600\">    <b>夜泊義興戲呈邑宰</b>   </font>   <br />   溪畔維舟問戴星，此中三害有圖經。長橋可避南山遠，卻恐難防是最靈。  </p>  <p align=\"center\">   <font color=\"#FF6600\">    <b>聽琵琶</b>   </font>   <br />   香筵酒散思朝散，偶向梧桐暗處聞。大底曲中皆有恨，滿樓人自不知君。  </p>  <p align=\"center\">   <font color=\"#FF6600\">    <b>經耒陽杜工部墓</b>   </font>   <br />   紫菊馨香覆楚醪，奠君江畔雨蕭騷。旅魂自是才相累，閒骨何妨塚更高。   <br />   騄驥喪來空蹇蹶，芝蘭衰後長蓬蒿。屈原宋玉鄰君處，幾駕青螭緩郁陶。  </p>  <p align=\"center\">   <font color=\"#FF6600\">    <b>題袁溪張逸人所居</b>   </font>   <br />   蒲梢獵獵燕差差，數里溪光日落時。芳樹文君機上錦，遠山孫壽鏡中眉。   <br />   雞窗夜靜開書卷，魚檻春深展釣絲。若使浮名拘絆得，世間何處有男兒。  </p>  <p align=\"center\">   <font color=\"#FF6600\">    <b>升平公主舊第</b>   </font>   <br />   乘鳳仙人降此時，玉篇才罷到文詞。兩輪水磑光明照，百尺鮫綃換好詩。   <br />   帶礪山河今盡在，風流樽俎見無期。壇場客散香街暝，惆悵齊竽取次吹。  </p>  <p align=\"center\">   <font color=\"#FF6600\">    <b>寄黔中王從事</b>   </font>   <br />   故人刀筆事軍書，南轉黔江半月餘。別後鄉關情幾許，近來詩酒興何如。   <br />   貪將醉袖矜鶯谷，不把瑤緘附鯉魚。今日舉觴君莫問，生涯牢落鬢蕭疏。  </p>  <p align=\"center\">   <font color=\"#FF6600\">    <b>關亭春望</b>   </font>   <br />   關畔春雲拂馬頭，馬前春事共悠悠。風搖岸柳長條困，露裛山花小朵愁。   <br />   信越功名高似狗，裴王氣力大於牛。未知至竟將何用，渭水涇川一向流。  </p>  <p align=\"center\">   <font color=\"#FF6600\">    <b>寄徐濟進士</b>   </font>   <br />   往年疏懶共江湖，月滿花香記得無。霜壓楚蓮秋後折，雨催蠻酒夜深酤。   <br />   紅塵偶別迷前事，丹桂相傾愧後徒。出得函關抽得手，從來不及阮元瑜。  </p>  <p align=\"center\">   <font color=\"#FF6600\">    <b>寄韋贍</b>   </font>   <br />   石城蓑笠阻心期，落盡山花有所思。羸馬二年蓬轉後，故人何處月明時。   <br />   風催曉雁看看別，雨脅秋蠅漸漸癡。禪智欄杆市橋酒，縱然相見只相悲。  </p>  <p align=\"center\">   <font color=\"#FF6600\">    <b>霅溪晚泊寄裴庶子</b>   </font>   <br />   溪風如扇雨如絲，閒步閑吟柳惲詩。杯酒疏狂非曩日，野花狼藉似當時。   <br />   道窮謾有依劉感，才急應無借寇期。滿眼雲山莫相笑，與君俱是受深知。  </p>  <p align=\"center\">   <font color=\"#FF6600\">    <b>送姚安之赴任秋浦</b>   </font>   <br />   官罷春坊地象雷，片帆高指貴池開。五侯水暖魚鱗去，九子山晴雁敘來。   <br />   江夏黃童徒逞辯，廣都龐令恐非才。到頭稱意須年少，贏得時光向酒杯。  </p>  <p align=\"center\">   <b>    <font color=\"#FF6600\">寄喬逸人</font>   </b>   <br />   南經湘浦北揚州，別後風帆幾度遊。春酒誰家禁爛漫，野花何處最淹留。   <br />   欲憑尺素邊鴻懶，未定雕梁海燕愁。長短此行須入手，更饒君占一年秋。  </p>  <p align=\"center\">   <font color=\"#FF6600\">    <b>塞外</b>   </font>   <br />   塞外偷兒塞內兵，聖君宵旰望升平。碧幢未作朝廷計，白梃猶驅婦女行。   <br />   可使禦戎無上策，只應憂國是虛聲。漢王第宅秦田土，今日將軍已自榮。  </p>  <p align=\"center\">   <font color=\"#FF6600\">    <b>裴庶子除太僕卿因賀</b>   </font>   <br />   楚珪班序未為輕，莫惜良途副聖明。宮省舊推皇甫謐，寺曹今得夏侯嬰。   <br />   秩隨科第臨時貴，官逐簪裾到處清。應笑馬安虛巧宦，四回遷轉始為卿。  </p>  <p align=\"center\">   <font color=\"#FF6600\">    <b>詠史</b>   </font>   <br />   蠹簡遺編試一尋，寂寥前事似如今。徐陵筆硯珊瑚架，趙勝賓朋玳瑁簪。   <br />   未必片言資國計，只應邪說動人心。九原郝泚何由起，虛誤西蕃八尺金。  </p>  <p align=\"center\">   <font color=\"#FF6600\">    <b>中元夜泊淮口</b>   </font>   <br />   木葉回飄水面平，偶因孤棹已三更。秋涼霧露侵燈下，夜靜魚龍逼岸行。   <br />   欹枕正牽題柱思，隔樓誰轉繞樑聲。錦帆天子狂魂魄，應過揚州看月明。  </p>  <p align=\"center\">   <font color=\"#FF6600\">    <b>寄池州鄭員外</b>   </font>   <br />   獸繞朱輪酒滿船，郡城蕭灑貴池邊。衣同萊子曾分筆，扇似袁宏別有天。   <br />   九點好山樓上客，兩行高柳雨中煙。陵陽百姓將何福，社舞村歌又一年。  </p>  <p align=\"center\">   <font color=\"#FF6600\">    <b>歸夢</b>   </font>   <br />   陸海波濤漸漸深，一回歸夢抵千金。路傍草色休多事，牆外鶯聲肯有心。   <br />   日晚向隅悲斷梗，夜闌澆酒哭知音。貪財敗陣誰相悉，鮑叔如今不可尋。  </p>  <p align=\"center\">   <font color=\"#FF6600\">    <b>送溪州使君</b>   </font>   <br />   兵寇傷殘國力衰，就中南土藉良醫。鳳銜泥詔辭丹闕，雕倚霜風上畫旗。   <br />   官職不須輕遠地，生靈只是計臨時。灞橋酒醆黔巫月，從此江心兩所思。  </p>  <p align=\"center\">   <font color=\"#FF6600\">    <b>送霅川鄭員外</b>   </font>   <br />   明時塞詔列分麾，東擁朱輪出帝畿。銅虎貴提天子印，銀魚榮傍老萊衣。   <br />   歌聽茗塢春山暖，詩詠蘋洲暮鳥飛。知有掖垣南步在，可能須待政成歸。  </p>  <p align=\"center\">   <font color=\"#FF6600\">    <b>酬寄右司李員外</b>   </font>   <br />   當年憶見桂枝春，自此清途未四旬。左省望高推健筆，右曹官重得名人。   <br />   閒摛麗藻嫌秋興，靜獵遺編笑過秦。猶把隨和向泥滓，應憐疏散任天真。  </p>  <p align=\"center\">   <font color=\"#FF6600\">    <b>蓮塘驛</b>   </font>   <br />   蓮塘館東初日明，蓮塘館西行人行。隔林啼鳥似相應，當路好花疑有情。   <br />   一夢不須追往事，數杯猶可慰勞生。莫言來去只如此，君看鬢邊霜幾莖。  </p>  <p align=\"center\">   <font color=\"#FF6600\">    <b>甘露寺火後</b>   </font>   <br />   六朝勝事已塵埃，猶有閒人悵望來。只道鬼神能護物，不知龍象自成灰。   <br />   犀慚水府渾非怪，燕說吳宮未是災。還識平泉故侯否，一生蹤跡比樓臺。  </p>  <p align=\"center\">   <font color=\"#FF6600\">    <b>春日登上元石頭故城</b>   </font>   <br />   萬里傷心極目春，東南王氣只逡巡。野花相笑落滿地，山鳥自驚啼傍人。   <br />   謾道城池須險阻，可知豪傑亦埃塵。太平寺主惟輕薄，卻把三公與賊臣。  </p>  <p align=\"center\">   <font color=\"#FF6600\">    <b>送宣武徐巡官</b>   </font>   <br />   傲睨公卿二十年，東來西去只悠然。白知關畔元非馬，玄覺壺中別有天。   <br />   漢帝詔銜應異日，梁王風雪是初筵。臨行不惜刀圭便，愁殺長安買笑錢。  </p>  <p align=\"center\">   <font color=\"#FF6600\">    <b>冬暮寄裴郎中</b>   </font>   <br />   曉發星星入鏡宜，早年容易近年悲。敢言得事時將晚，只恐酬恩日漸遲。   <br />   南國傾心應望速，東堂開口欲從誰。仙郎舊有黃金約，瀝膽隳肝更禱祈。  </p>  <p align=\"center\">   <font color=\"#FF6600\">    <b>中元甲子以辛丑駕幸蜀四首</b>   </font>   <br />   子儀不起渾瑊亡，西幸誰人從武皇。四海為家雖未遠，九州多事竟難防。   <br />   已聞旰食思真將，會待畋遊致假王。應感兩朝巡狩跡，綠槐端正驛荒涼。  </p>  <p align=\"center\">爪牙柱石兩俱銷，一點渝塵九土搖。敢恨甲兵為棄物，所嗟流品誤清朝。   <br />   幾時睿算殲張角，何處愚人戴隗囂。跪望嵕山重啟告，可能餘烈不勝妖。  </p>  <p align=\"center\">邪氣奔屯瑞氣移，清平過盡到艱危。縱饒犬彘迷常理，不奈豺狼幸此時。   <br />   九廟有靈思李令，三川悲憶恨張儀。可憐一曲還京樂，重對紅蕉教蜀兒。  </p>  <p align=\"center\">白丁攘臂犯長安，翠輦蒼黃路屈盤。丹鳳有情塵外遠，玉龍無跡渡頭寒。   <br />   靜憐貴族謀身易，危惜文皇創業難。不將不侯何計是，釣魚船上淚欄杆。  </p>  <p align=\"center\">   <font color=\"#FF6600\">    <b>題潤州妙善前石羊</b>   </font>   <br />   紫髯桑蓋此沈吟，很石猶存事可尋。漢鼎未安聊把手，楚醪雖滿肯同心。   <br />   英雄已往時難問，苔蘚何知日漸深。還有市井沽酒客，雀喧鳩聚話蹄涔。  </p>  <p align=\"center\">   <font color=\"#FF6600\">    <b>登宛陵條風樓寄竇常侍</b>   </font>   <br />   亂罹時節懶登臨，試借條風半日吟。只有遠山含暖律，不知高閣動歸心。   <br />   溪喧晚棹千聲浪，雲護寒郊數丈陰。自笑疏慵似麋鹿，也教臺上費黃金。  </p>  <p align=\"center\">   <font color=\"#FF6600\">    <b>台城</b>   </font>   <br />   晚雲陰映下空城，六代累累夕照明。玉井已乾龍不起，金甌雖破虎曾爭。   <br />   亦知霸世才難得，卻是蒙塵事最平。深谷作陵山作海，茂弘流輩莫傷情。  </p>  <p align=\"center\">   <font color=\"#FF6600\">    <b>甘露寺看雪上周相公</b>   </font>   <br />   篩寒灑白亂溟濛，禱請功兼造化功。光薄乍迷京口月，影交初轉海門風。   <br />   細黏謝客衣裾上，輕墮梁王酒醆中。一種為祥君看取，半禳災沴半年豐。  </p>  <p align=\"center\">   <font color=\"#FF6600\">    <b>寄京闕陸郎中昆仲</b>   </font>   <br />   柏台蘭署四周旋，賓榻何妨雁影連。才見玳簪欹細柳，便知油幕勝紅蓮。   <br />   家從入洛聲名大，跡為依劉事分偏。爭奈亂罹人漸少，麥城新賦許誰傳。  </p>  <p align=\"center\">   <font color=\"#FF6600\">    <b>偶題</b>   </font>   <br />   鍾陵醉別十餘春，重見雲英掌上身。我未成名君未嫁，可能俱是不如人。  </p>  <p align=\"center\">   <font color=\"#FF6600\">    <b>故都</b>   </font>   <br />   江南江北兩風流，一作迷津一拜侯。至竟不如隋煬帝，破家猶得到揚州。  </p>  <p align=\"center\">   <font color=\"#FF6600\">    <b>董仲舒</b>   </font>   <br />   災變儒生不合聞，謾將刀筆指乾坤。偶然留得陰陽術，閉卻南門又北門。  </p>  <p align=\"center\">   <font color=\"#FF6600\">    <b>獻尚父大王</b>   </font>   <br />   數年鐵甲定東甌，夜渡江山瞻斗牛。今日朱方平殄後，虎符龍節十三州。  </p>  <p align=\"center\">   <font color=\"#FF6600\">    <b>蜂</b>   </font>   <br />   不論平地與山尖，無限風光盡被占。採得百花成蜜後，為誰辛苦為誰甜。  </p>  <p align=\"center\">   <font color=\"#FF6600\">    <b>簾二首</b>   </font>   <br />   疊影重紋映畫堂，玉鉤銀燭共熒煌。會應得見神仙在，休下真珠十二行。  </p>  <p align=\"center\">翡翠佳名世共稀，玉堂高下巧相宜。殷勤為囑纖纖手，捲上銀鉤莫放垂。</p>  <p align=\"center\">   <font color=\"#FF6600\">    <b>送顧雲下第</b>   </font>   <br />   行行杯酒莫辭頻，怨歎勞歌兩未伸。漢帝後宮猶識字，楚王前殿更無人。   <br />   年深旅舍衣裳敝，潮打村田活計貧。百歲都來多幾日，不堪相別又傷春。  </p>  <p align=\"center\">   <font color=\"#FF6600\">    <b>村橋</b>   </font>   <br />   村橋酒旆月明樓，偶逐漁舟繫葉舟。莫學魯人疑海鳥，須知莊叟惡犧牛。   <br />   心寒已分灰無焰，事往曾將水共流。除卻思量太平在，肯拋疏散換公侯。  </p>  <p align=\"center\">   <font color=\"#FF6600\">    <b>送劉校書之新安寄吳常侍</b>   </font>   <br />   野雲如火照行塵，會績溪邊去問津。才子省銜非幕客，楚君科第是同人。   <br />   狂思下國千場醉，病負東堂兩度春。他日酒筵應見問，鹿裘漁艇隔朱輪。  </p>  <p align=\"center\">   <font color=\"#FF6600\">    <b>官池秋夕</b>   </font>   <br />   池邊月影閒婆娑，池上醉來成短歌。芙渠抵死怨珠露，蟋蟀苦口嫌金波。   <br />   往事向人言不得，舊遊臨老恨空多。松醪作酒蘭為棹，十載煙塵奈爾何。  </p>  <p align=\"center\">   <font color=\"#FF6600\">    <b>奉使宛陵別二三從事</b>   </font>   <br />   梁王雪裏有深知，偶別家鄉隔路岐。官品共傳勝曩日，酒杯爭肯忍當時。   <br />   豫章地暖矜千尺，越嶠天寒愧一枝。還有釣魚蓑笠在，不堪風雨失歸期。  </p>  <p align=\"center\">   <font color=\"#FF6600\">    <b>金陵思古</b>   </font>   <br />   杜秋在時花解言，杜秋死後花更繁。柔姿曼態葬何處，天紅膩白愁荒原。   <br />   高洞紫簫吹夢想，小窗殘雨濕精魂。綺筵金縷無消息，一陣征帆過海門。  </p>  <p align=\"center\">   <font color=\"#FF6600\">    <b>送王使君赴蘇台</b>   </font>   <br />   東南一望可長籲，猶憶王孫領虎符。兩地干戈連越絕，數年麋鹿臥姑蘇。   <br />   疲甿賦重全家盡，舊族兵侵太半無。料得伍員兼旅寓，不妨招取好揶揄。  </p>  <p align=\"center\">   <font color=\"#FF6600\">    <b>憶九華</b>   </font>   <br />   九華巉崒蔭柴扉，長憶前時此息機。黃菊倚風村酒熟，綠蒲低雨釣魚歸。   <br />   干戈已是三年別，塵土那堪萬事違。回首佳期恨多少，夜闌霜露又沾衣。  </p>  <p align=\"center\">   <font color=\"#FF6600\">    <b>送裴饒歸會稽</b>   </font>   <br />   金庭路指剡川隈，珍重良朋自此來。兩鬢不堪悲歲月，一卮猶得話塵埃。   <br />   家通曩分心空在，世逼橫流眼未開。笑殺山陰雪中客，等閒乘興又須回。  </p>  <p align=\"center\">   <font color=\"#FF6600\">    <b>送程尊師之晉陵</b>   </font>   <br />   棟間雲出認行軒，郊外陰陰夏木繁。高道乍為張翰侶，使君兼是世龍孫。   <br />   溪含句曲清連底，酒貰餘杭淥滿樽。莫見時危便乘興，人來何處不桃源。  </p>  <p align=\"center\">   <font color=\"#FF6600\">    <b>吳門晚泊寄句曲道友</b>   </font>   <br />   采香徑在人不留，采香徑下停葉舟。桃花李花鬥紅白，山鳥水鳥自獻酬。   <br />   十萬梅鋗空寸土，三分孫策竟荒丘。未知到了關身否，笑殺雷平許遠遊。  </p>  <p align=\"center\">   <font color=\"#FF6600\">    <b>貴池曉望</b>   </font>   <br />   稂莠參天剪未平，且乘孤棹且行行。計疏狡兔無三窟，羈甚賓鴻欲一生。   <br />   合眼亦知非本意，傷心其奈是多情。前溪好泊誰為主，昨夜沙禽占月明。  </p>  <p align=\"center\">   <font color=\"#FF6600\">    <b>寄崔慶孫</b>   </font>   <br />   故人何處又留連，月冷風高鏡水邊。文陣解圍才昨日，醉鄉分袂已三年。   <br />   交情澹泊應長在，俗態流離且勉旃。還擬山陰一乘興，雪寒難得渡江船。  </p>  <p align=\"center\">   <font color=\"#FF6600\">    <b>寄楊秘書</b>   </font>   <br />   蕭蕭簷雪打窗聲，因憶江東阮步兵。兩信海潮書不達，數峰稽嶺眼長明。   <br />   梅繁幾處垂鞭看，酒好何人倚檻傾。會待與君開秫甕，滿船般載鏡中行。  </p>  <p align=\"center\">   <font color=\"#FF6600\">    <b>酬章處士見寄</b>   </font>   <br />   中原甲馬未曾安，今日逢君事萬端。亂後幾回鄉夢隔，別來何處路行難。   <br />   霜鱗共落三門浪，雪鬢同歸七里灘。何必新詩更相戲，小樓吟罷暮天寒。  </p>  <p align=\"center\">   <font color=\"#FF6600\">    <b>送丁明府赴紫溪任</b>   </font>   <br />   金徽玉軫肯躇躕，偶滯良途半月餘。樓上酒闌梅拆後，馬前山好雪晴初。   <br />   欒公社在憐鄉樹，潘令花繁賀版輿。縣譜莫辭留舊本，異時量度更何如。  </p>  <p align=\"center\">   <font color=\"#FF6600\">    <b>寄前宣州竇常侍</b>   </font>   <br />   往年西謁謝玄暉，樽酒留歡醉始歸。曲檻柳濃鶯未老，小園花暖蝶初飛。   <br />   噴香瑞獸金三尺，舞雪佳人玉一圍。今日亂罹尋不得，滿蓑風雨釣魚磯。  </p>  <p align=\"center\">   <font color=\"#FF6600\">    <b>秦望山僧院</b>   </font>   <br />   巉巉危岫倚滄洲，聞說秦皇亦此遊。霸主卷衣才二世，老僧傳錫已千秋。   <br />   陰崖水賴松梢直，蘚壁苔侵畫像愁。各是病來俱未了，莫將煩惱問湯休。  </p>  <p align=\"center\">   <font color=\"#FF6600\">    <b>送光祿崔卿赴闕</b>   </font>   <br />   一年極目望西轅，此日殷勤聖主恩。上國已留虞寄命，中朝應聽范汪言。   <br />   官從府幕歸卿寺，路向干戈見禁門。鵷侶寂寥曹署冷，更堪嗚咽問田園。  </p>  <p align=\"center\">   <font color=\"#FF6600\">    <b>寄程尊師</b>   </font>   <br />   鶴信雖然到五湖，煙波迢遞路崎嶇。玉書分薄花生眼，金鼎功遲雪滿須。   <br />   三秀紫芝勞夢寐，一番紅槿恨朝晡。未知朽敗凡間骨，中授先生指教無。  </p>  <p align=\"center\">   <font color=\"#FF6600\">    <b>定遠樓</b>   </font>   <br />   前年上將定妖氛，曾築岩城駐大軍。近日關防雖弛柝，舊時欄檻尚侵雲。   <br />   蠻兵績盛人皆伏，坐石名高世共聞。唯恐亂來良吏少，不知誰解敘功勳。  </p>  <p align=\"center\">   <font color=\"#FF6600\">    <b>送程尊師東遊有寄</b>   </font>   <br />   華蓋峰前擬卜耕，主人無奈又閑行。且憑鶴駕尋滄海，又恐犀軒過赤城。   <br />   絳簡便應朝右弼，紫旄兼合見東卿。勸君莫忘歸時節，芝似螢光處處生。  </p>  <p align=\"center\">   <font color=\"#FF6600\">    <b>江亭別裴饒</b>   </font>   <br />   行杯且待怨歌終，多病憐君事事同。衰鬢別來光景裏，故鄉歸去亂罹中。   <br />   乾坤墊裂三分在，井邑摧殘一半空。日晚長亭問西使，不堪車馬尚萍蓬。  </p>  <p align=\"center\">   <b>    <font color=\"#FF6600\">江南寄所知周僕射</font>   </b>   <br />   曾陪公子醉西園，峴首碑前事懶言。世亂共嗟王粲老，時危俱受信陵恩。   <br />   潮憐把醆吟江徼，雨憶憑闌望海門。飛蓋寂寥清宴罷，不知簪履更誰存。  </p>  <p align=\"center\">   <font color=\"#FF6600\">    <b>錢唐見芮逢</b>   </font>   <br />   蔡倫池北雁峰前，罹亂相兼十九年。所喜故人猶會面，不堪良牧已重泉。   <br />   醉思把箸欹歌席，狂憶判身入酒船。今日與君贏得在，戴家灣裏兩皤然。  </p>  <p align=\"center\">   <font color=\"#FF6600\">    <b>江都</b>   </font>   <br />   淮王高宴動江都，曾憶狂生亦坐隅。九里樓臺牽翡翠，兩行鴛鷺踏真珠。   <br />   歌聽麗句秦雲咽，詩轉新題蜀錦鋪。惆悵晉陽星拆後，世間兵革地荒蕪。  </p>  <p align=\"center\">   <font color=\"#FF6600\">    <b>湖上歲人暮感懷有寄友</b>   </font>   <br />   雪天螢席幾辛勤，同志當時四五人。蘭版地寒俱受露，桂堂風惡獨傷春。   <br />   音書久絕應埋玉，編簡難言竟委塵。唯有廣都龐令在，白頭樽酒憶交親。  </p>  <p align=\"center\">   <font color=\"#FF6600\">    <b>送張綰遊鍾陵</b>   </font>   <br />   南憶龍沙兩岸行，當時天下尚清平。醉眠野寺花方落，吟倚江樓月欲明。   <br />   老去亦知難重到，亂來爭肯不牽情。西山十二真人在，從此煩君語姓名。  </p>  <p align=\"center\">   <font color=\"#FF6600\">    <b>送光大師</b>   </font>   <br />   禹祠分首戴灣逢，健筆尋知達九重。聖主賜衣憐絕藝，侍臣摛藻許高蹤。   <br />   寧親久別街西寺，待詔初離海上峰。一種苦心師得了，不須回首笑龍鍾。  </p>  <p align=\"center\">   <font color=\"#FF6600\">    <b>息夫人廟</b>   </font>   <br />   百雉摧殘連野青，廟門猶見昔朝廷。一生雖抱楚王恨，千載終為息地靈。   <br />   蟲網翠環終縹緲，風吹寶瑟助微冥。玉顏渾似羞來客，依舊無言照畫屏。  </p>  <p align=\"center\">   <font color=\"#FF6600\">    <b>漂母塚</b>   </font>   <br />   寂寂荒墳一水濱，蘆洲絕島自相親。青娥已落淮邊月，白骨甘為泉下塵。   <br />   原上荻花飄素髮，道傍菰葉碎羅巾。雖然寂寞千秋魄，猶是韓侯舊主人。  </p>  <p align=\"center\">   <b>    <font color=\"#FF6600\">感懷</font>   </b>   <br />   石徑松軒亦自由，謾隨浮世逐飄流。駑駘路結前程恨，蟋蟀床生半夜秋。   <br />   掩耳惡聞宮妾語，低顏須向路人羞。雖教小事相催逼，未到青雲擬白頭。  </p>  <p align=\"center\">   <font color=\"#FF6600\">    <b>扇上畫牡丹</b>   </font>   <br />   為愛紅芳滿砌階，教人扇上畫將來。葉隨彩筆參差長，花逐輕風次第開。   <br />   閒掛幾曾停蛺蝶，頻搖不怕落莓苔。根生無地如仙桂，疑是姮娥月裏栽。  </p>  <p align=\"center\">   <font color=\"#FF6600\">    <b>書懷</b>   </font>   <br />   釣船拋卻異鄉來，擬向何門用不才。日晚獨登樓上望，馬蹄車轍滿塵埃。  </p>  <p align=\"center\">   <font color=\"#FF6600\">    <b>七夕</b>   </font>   <br />   月帳星房次第開，兩情惟恐曙光催。時人不用穿針待，沒得心情送巧來。  </p>  <p align=\"center\">   <font color=\"#FF6600\">    <b>柳</b>   </font>   <br />   一簇青煙鎖玉樓，半垂闌畔半垂溝。明年更有新條在，繞亂春風卒未休。  </p>  <p align=\"center\">   <font color=\"#FF6600\">    <b>羅敷水</b>   </font>   <br />   雉聲角角野田春，試駐征車問水濱。數樹枯桑雖不語，思量應合識秦人。  </p>  <p align=\"center\">   <b>    <font color=\"#FF6600\">京中正月七日立春</font>   </b>   <br />   一二三四五六七，萬木生芽是今日。遠天歸雁拂雲飛，近水遊魚迸冰出。  </p>  <p align=\"center\">   <b>    <font color=\"#FF6600\">貴遊</font>   </b>   <br />   館陶園外雨初晴，繡轂香車入鳳城。八尺家僮三尺箠，何知高祖要蒼生。  </p>  <p align=\"center\">   <font color=\"#FF6600\">    <b>嚴陵灘</b>   </font>   <br />   中都九鼎勤英髦，漁釣牛蓑且遁逃。世祖升遐夫子死，原陵不及釣台高。  </p>  <p align=\"center\">   <font color=\"#FF6600\">    <b>虛白堂前牡丹相傳雲太傅手植在錢塘</b>   </font>   <br />   欲詢往事奈無言，六十年來托此根。香暖幾飄袁虎扇，格高長對孔融樽。   <br />   曾憂世亂陰難合，且喜春殘色上存。莫背欄杆便相笑，與君俱受主人恩。  </p>  <p align=\"center\">   <font color=\"#FF6600\">    <b>縣齋秋晚酬友人朱瓚見寄</b>   </font>   <br />   中和節後捧瓊瑰，坐讀行吟數月來。只歎雕龍方擅價，不知赬尾竟空回。   <br />   千枝白露陶潛柳，百尺黃金郭隗台。惆悵報君無玉案，水天東望一徘徊。  </p>  <p align=\"center\">   <font color=\"#FF6600\">    <b>第五將軍于餘杭天柱宮入道因題寄</b>   </font>   <br />   交梨火棗味何如，聞說苕川已下車。瓦榼尚攜京口酒，草堂應寫潁陽書。   <br />   亦知得意須乘鶴，未必忘機便釣魚。卻恐武皇還望祀，軟輪征入問玄虛。  </p>  <p align=\"center\">   <font color=\"#FF6600\">    <b>寄無相禪師</b>   </font>   <br />   老住西峰第幾層，為師回首憶南能。有緣有相應非佛，無我無人始是僧。   <br />   爛椹作袍名復利，鑠金為講愛兼憎。何如一衲塵埃外，日日香煙夜夜燈。  </p>  <p align=\"center\">   <font color=\"#FF6600\">    <b>秋日有寄</b>   </font>   <br />   丹青未合便回頭，見盡人間事始休。只有百神朝寶鏡，永無纖浪犯虛舟。   <br />   曾臨鐵甕雖分職，近得金陵亦偶遊。東去西來人不會，上卿蹤跡本玄洲。  </p>  <p align=\"center\">   <font color=\"#FF6600\">    <b>送前南昌崔令替任映攝新城縣</b>   </font>   <br />   五年苛政甚蟲螟，深喜夫君已戴星。大族不唯專禮樂，上才終是惜生靈。   <br />   亦知單父琴猶在，莫厭東歸酒未醒。二月春風何處好，亞夫營畔柳青青。  </p>  <p align=\"center\">   <font color=\"#FF6600\">    <b>下第作</b>   </font>   <br />   年年模樣一般般，何似東歸把釣竿。岩谷謾勞思雨露，彩雲終是逐鵷鸞。   <br />   塵迷魏闕身應老，水到吳門葉欲殘。至竟窮途也須達，不能長與世人看。  </p>  <p align=\"center\">   <b>    <font color=\"#FF6600\">丁亥歲作</font>   </b>   <br />   病想醫門渴望梅，十年心地僅成灰。早知世事長如此，自是孤寒不合來。   <br />   谷畔氣濃高蔽日，蟄邊聲暖乍聞雷。滿城桃李君看取，一一還從舊處開。  </p>  <p align=\"center\">   <font color=\"#FF6600\">    <b>北邙山</b>   </font>   <br />   一種山前路入秦，嵩山堪愛此傷神。魏明未死虛留意，莊叟雖生酌滿巾。   <br />   何必更尋無主骨，也知曾有弄權人。羨他緱嶺吹簫客，閒訪雲頭看俗塵。  </p>  <p align=\"center\">   <font color=\"#FF6600\">    <b>重過三衢哭孫員外</b>   </font>   <br />   爛柯山下忍重到，雙檜樓前日欲殘。華屋未移春照灼，故侯何在淚汍瀾。   <br />   不唯濟物工夫大，長憶容才尺度寬。一慟旁人莫相笑，知音衰盡路行難。  </p>  <p align=\"center\">   <font color=\"#FF6600\">    <b>送蘄州裴員外</b>   </font>   <br />   六枝仙桂最先春，蕭灑高辭九陌塵。兩晉家聲須有主，六朝文雅別無人。   <br />   榮驅豹尾拋同輩，貴上螭頭見近臣。蘄水蒼生莫相羨，早看歸去掌絲綸。  </p>  <p align=\"center\">   <font color=\"#FF6600\">    <b>重九日廣陵道中</b>   </font>   <br />   秋山抱病何處登，前時韋曲今廣陵。廣陵大醉不解悶，韋曲舊遊堪拊膺。   <br />   佳節縱饒隨分過，流年無奈得人憎。卻驅羸馬向前去，牢落路岐非所能。  </p>  <p align=\"center\">   <font color=\"#FF6633\">    <b>東歸別所知</b>   </font>   <br />   芙蓉宮闕二妃壇，兩處因依五歲寒。鄒律有風吹不變，郤枝無分住應難。   <br />   愁心似火還燒鬢，別淚非珠謾落盤。卻羨淮南好雞犬，也能終始逐劉安。  </p>  <p align=\"center\">   <font color=\"#FF6600\">    <b>旅舍書懷寄所知二首</b>   </font>   <br />   思量前事不堪尋，牢落餘情滿素琴。四海豈無騰躍路，一家長有別離心。   <br />   道從汩沒甘雌伏，跡恐因循更陸沈。寂寞誰應弔空館，異鄉時節獨沾襟。  </p>  <p align=\"center\">簟卷兩床琴瑟秋，暫憑前計奈相尤。塵飄馬尾甘蓬轉，酒憶江邊有夢留。   <br />   隋帝舊祠雖寂寞，楚妃清唱亦風流。可憐別恨無人見，獨背殘陽下寺樓。  </p>  <p align=\"center\">   <font color=\"#FF6600\">    <b>西京道中</b>   </font>   <br />   半夜秋聲觸斷蓬，百年身事算成空。禰生詞賦拋江夏，漢祖精神憶沛中。   <br />   未必他時能富貴，只應從此見窮通。邊禽隴水休相笑，自有滄洲一棹風。  </p>  <p align=\"center\">   <font color=\"#FF6600\">    <b>粉</b>   </font>   <br />   每持纖白助君時，霜自無憀雪自疑。郎若姓何應解傅，女能窺宋不勞施。   <br />   妝成麗色唯花妒，落盡啼痕只鏡知。最好玉京仙署裏，更和秋月照瓊枝。  </p>  <p align=\"center\">   <font color=\"#FF6633\">    <b>贈漁翁</b>   </font>   <br />   葉艇悠揚鶴髮垂，生涯空托一綸絲。是非不向眼前起，寒暑任從波上移。   <br />   風漾長歌籠月裏，夢和春雨晝眠時。逍遙此意誰人會，應有青山淥水知。  </p>  <p align=\"center\">   <font color=\"#FF6633\">    <b>下第寄張坤</b>   </font>   <br />   謾費精神掉五侯，破琴孤劍是身仇。九衢雙闕擬何去，玉壘銅梁空舊遊。   <br />   蝴蝶有情牽晚夢，杜鵑無賴伴春愁。思量不及張公子，經歲池江倚酒樓。  </p>  <p align=\"center\">   <font color=\"#FF6600\">    <b>東歸別常修</b>   </font>   <br />   六載辛勤九陌中，卻尋歸路五湖東。名慚桂苑一枝綠，鱠憶松江兩箸紅。   <br />   浮世到頭須適性，男兒何必盡成功。唯慚鮑叔深知我，他日蒲帆百尺風。  </p>  <p align=\"center\">   <font color=\"#FF6600\">    <b>言</b>   </font>   <br />   珪玷由來尚可磨，似簧終日復如何。成名成事皆因慎，亡國亡家只為多。   <br />   須信禍胎生利口，莫將譏思逞懸河。猩猩鸚鵡無端解，長向人間被網羅。  </p>  <p align=\"center\">   <font color=\"#FF6600\">    <b>簡令生日</b>   </font>   <br />   祥煙靄靄拂樓臺，慶積玄元節後來。已向青陽標四序，便從嵩岳應三台。   <br />   龜銜玉柄增年算，鶴舞瓊筵獻壽杯。自顧下儒何以祝，柱天功業濟時才。  </p>  <p align=\"center\">   <b>    <font color=\"#FF6600\">晚眺</font>   </b>   <br />   憑古城邊眺晚晴，遠村高樹轉分明。天如鏡面都來靜，地似人心總不平。   <br />   雲向嶺頭閒不徹，水流溪裏太忙生。誰人得及莊居老，免被榮枯寵辱驚。  </p>  <p align=\"center\">   <font color=\"#FF6600\">    <b>野花</b>   </font>   <br />   萬點紅芳血色殷，為無名字對空山。多因戲蝶尋香住，少有行人輟棹攀。   <br />   若在侯門看不足，為生江岸見如閑。結根必竟輸桃李，長向春城紫陌間。  </p>  <p align=\"center\">   <font color=\"#FF6600\">    <b>病驄馬</b>   </font>   <br />   櫪上病驄蹄褭褭，江邊廢宅路迢迢。自經梅雨長垂耳，乍食菰漿欲折腰。   <br />   金絡銜頭光未滅，玉花毛色瘦來焦。曾聽禁漏驚街鼓，慣踏康莊怕小橋。   <br />   夜半雄聲心尚壯，日中高臥尾還搖。龍媒落地天池遠，何事牽牛在碧霄？  </p>  <p align=\"center\">   <font color=\"#FF6600\">    <b>狄浦</b>   </font>   <br />   晴川倚落暉，極目思依依。野色寒來淺，人家亂後稀。   <br />   久貧身不達，多病意長違。還有漁舟在，時時夢裏歸。  </p>  <p align=\"center\">   <font color=\"#FF6600\">    <b>南康道中</b>   </font>   <br />   弱冠負文翰，此中聽鹿鳴。使君延上榻，時輩仰前程。   <br />   丹桂竟多故，白雲空有情。唯餘路旁淚，沾灑向塵纓。  </p>  <p align=\"center\">   <b>    <font color=\"#FF6600\">北固亭東望寄默師</font>   </b>   <br />   高亭暮色中，往事更誰同。水謾矜天闊，山應到此窮。   <br />   病憐京口酒，老怯海門風。唯有言堪解，何由見遠公。  </p>  <p align=\"center\">   <font color=\"#FF6600\">    <b>華清宮</b>   </font>   <br />   樓殿層層佳氣多，開元時節好笙歌。也知道德勝堯舜，爭奈楊妃解笑何。  </p>  <p align=\"center\">   <font color=\"#FF6600\">    <b>韓信廟</b>   </font>   <br />   剪項移秦勢自雄，布衣還是負深功。寡妻稚女俱堪恨，卻把餘杯奠蒯通。  </p>  <p align=\"center\">   <b>    <font color=\"#FF6600\">韋公子</font>   </b>   <br />   擊柱狂歌慘別顏，百年人事夢魂間。李將軍自嘉聲在，不得封侯亦自閒。  </p>  <p align=\"center\">   <font color=\"#FF6600\">    <b>望思台</b>   </font>   <br />   芳草台邊魂不歸，野煙喬木弄殘暉。可憐高祖清平業，留與閒人作是非。  </p>  <p align=\"center\">   <b>    <font color=\"#FF6600\">帝幸蜀</font>   </b>   <br />   馬嵬山色翠依依，又見鑾輿幸蜀歸。泉下阿蠻應有語，這回休更怨楊妃。  </p>  <p align=\"center\">   <b>    <font color=\"#FF6600\">王夷甫</font>   </b>   <br />   把得閒書坐水濱，讀來前事亦酸辛。莫言麈尾清譚柄，壞卻淳風是此人。  </p>  <p align=\"center\">   <font color=\"#FF6600\">    <b>鷺鷥</b>   </font>   <br />   斜陽澹澹柳陰陰，風嫋寒絲映水深。不要向人誇素白，也知常有羨魚心。  </p>  <p align=\"center\">   <font color=\"#FF6600\">    <b>書淮陰侯傳</b>   </font>   <br />   寒燈挑盡見遺塵，試瀝椒漿合有神。莫恨高皇不終始，滅秦謀項是何人。  </p>  <p align=\"center\">   <font color=\"#FF6600\">    <b>青山廟</b>   </font>   <br />   市簫聲咽跡崎嶇，雪恥酬恩此丈夫。霸主兩亡時亦異，不知魂魄更無歸。  </p>  <p align=\"center\">   <font color=\"#FF6600\">    <b>小松</b>   </font>   <br />   已有清陰逼座隅，愛聲仙客肯過無。陵遷谷變須高節，莫向人間作大夫。  </p>  <p align=\"center\">   <font color=\"#FF6600\">    <b>竹</b>   </font>   <br />   籬外清陰接藥闌，曉風交戛碧琅玕。子猷死後知音少，粉節霜筠謾歲寒。  </p>  <p align=\"center\">   <b>    <font color=\"#FF6600\">謾天嶺</font>   </b>   <br />   西去休言蜀道難，此中危峻已多端。到頭未會蒼蒼色，爭得禁他兩度謾。  </p>  <p align=\"center\">   <font color=\"#FF6600\">    <b>秋蟲賦</b>   </font>   <br />   物之小兮，迎網而斃；物之大兮，兼網而逝。網也者，繩其小而不繩其大。   <br />   吾不知爾身之危兮，腹之餒兮，籲！  </p>  <p align=\"center\">   <font color=\"#FF6600\">    <b>蟋蟀詩</b>   </font>   <br />   頑颸斃芳，吹愁夕長。屑戍有動，歌離弔夢。如訴如言，緒引虛寬。   <br />   周隙伺榻，繁咽夤緣。範睡蟬老，冠峨緌好。不冠不緌，爾奚以悲。   <br />   蚊蚋有毒，食人肌肉。蒼蠅多端，黑白偷安。爾也出處，物兮莫累。   <br />   壞舍啼衰，虛堂泣曙。勿徇喧嘩，鼠豈無牙。勿學萋菲，垣亦有耳。   <br />   危條槁飛，抽恨咿咿。別帳缸冷，柔魂不定。美人在何，夜影流波。   <br />   與子佇立，徘徊思多。  </p>  <p align=\"center\">   <font color=\"#FF6600\">    <b>西川與蔡十九同別子超</b>   </font>   <br />   相歡雖則不多時，相別那能不斂眉。蜀客賦高君解愛，楚宮腰細我還知。   <br />   百年恩愛無終始，萬里因緣有夢思。腸斷門前舊行處，不堪全屬五陵兒。  </p>  <p align=\"center\">   <b>    <font color=\"#FF6600\">龍泉東下卻寄孫員外</font>   </b>   <br />   縠江東下幾多程，每泊孤舟即有情。山色已隨遊子遠，水紋猶認主人清。   <br />   恩如海嶽何時報，恨似煙花觸處生。百尺風帆兩行淚，不堪回首望崢嶸。  </p>  <p align=\"center\">   <font color=\"#FF6600\">    <b>牡丹</b>   </font>   <br />   豔多煙重欲開難，紅蕊當心一抹檀。公子醉歸燈下見，美人朝插鏡中看。   <br />   當庭始覺春風貴，帶雨方知國色寒。日晚更將何所似，太真無力憑欄杆。  </p>  <p align=\"center\">   <font color=\"#FF6600\">    <b>巫山高</b>   </font>   <br />   下壓重泉上千仞，香雲結夢西風緊。縱有精靈得往來，狖軛鼯軒亦顛隕。   <br />   嵐光雙雙雷隱隱，愁為衣裳恨為鬢。暮灑朝行何所之，江邊日月情無盡。   <br />   珠零冷露丹墮楓，細腰長臉愁滿宮。人生對面猶異同，況在千岩萬壑中。  </p>  <p align=\"center\">   <font color=\"#FF6600\">    <b>江南行</b>   </font>   <br />   江煙濕雨蛟綃軟，漠漠小山眉黛淺。水國多愁又有情，夜槽壓酒銀船滿。   <br />   細絲搖柳凝曉空，吳王台榭春夢中。鴛鴦鸂鶒喚不起，平鋪綠水眠東風。   <br />   西陵路邊月悄悄，油碧輕車蘇小小。  </p>  <p align=\"center\">   <font color=\"#FF6600\">    <b>空城雀</b>   </font>   <br />   雀入官倉中，所食能損幾。所恨往復頻，官倉乃害爾。   <br />   魚網不在天，鳥網不張水。飲啄要自然，何必空城里。  </p>  <p align=\"center\">   <font color=\"#FF6600\">    <b>芳樹</b>   </font>   <br />   細萼慢逐風，暖香閑破鼻。青帝固有心，時時漏天意。   <br />   去年高枝猶墮地，今年低枝已憔悴。吾所以見造化之權，   <br />   變通之理，春夏作頭，秋冬為尾，迴圈反覆無終已。   <br />   人生長短同一軌，若使威可以制，力可以止，   <br />   則秦皇不肯斂手下沙丘，孟賁不合低頭入蒿裏。   <br />   伊人強猛猶如此，顧我勞生何足恃。但願我開素袍，   <br />   傾綠蟻，陶陶兀兀大醉於清宵白晝間，任他上是天，下是地。  </p>  <p align=\"center\">   <font color=\"#FF6600\">    <b>聽琴</b>   </font>   <br />   寒雨蕭蕭落井梧，夜深何處怨啼烏。不知一盞臨邛酒，救得相如渴病無。  </p>  <p align=\"center\">   <b>    <font color=\"#FF6600\">大梁見喬詡</font>   </b>   <br />   湘水春浮岸，淮燈夜滿橋。六年悲梗斷，兩地各萍漂。   <br />   刀筆依三事，篇章奏珥貂。跡卑甘汩沒，名散稱逍遙。   <br />   好寺松為徑，空江桂作橈。野香花伴落，缸暖酒和燒。   <br />   晉沼尋遊鳳，秦冠竟歎鴞。骨凡雞犬薄，魂斷蕙蘭招。   <br />   悵望添燕琯，蹉跎厭魯瓢。敗桐方委爨，冤匣正沖霄。   <br />   戰代安釐國，封崇孝景朝。千年非有限，一醉解無聊。   <br />   漏永燈花暗，爐紅雪片銷。久遊家共遠，相對鬢俱凋。   <br />   運命從難合，光陰奈不饒。到頭蓑笠契，兩信釣魚潮。  </p>  <p align=\"center\">   <font color=\"#FF6600\">    <b>寄洪正師</b>   </font>   <br />   寄蹇渾成跡，經年滯杜南。價輕猶有二，足刖已過三。   <br />   雞肋曹公忿，豬肝仲叔慚。會應謀避地，依約近禪庵。  </p>  <p align=\"center\">   <font color=\"#FF6600\">    <b>聖真觀劉真師院十韻</b>   </font>   <br />   簾下嚴君卜，窗間少室峰。攝生門已盡，混跡世猶逢。   <br />   山藪師王烈，簪纓友戴顒。魚跳介象鱠，飯吐葛玄蜂。   <br />   紫飽垂新椹，黃輕墮小松。塵埃金谷路，樓閣上陽鍾。   <br />   野耗鳶肩寄，仙書鳥爪封。支床龜縱老，取箭鶴何慵。   <br />   別久曾牽念，閒來肯壓重。尚餘青竹在，試為剪成龍。  </p>  <p align=\"center\">   <font color=\"#FF6600\">    <b>寄聶尊師</b>   </font>   <br />   欲芟荊棘種交梨，指畫城中日恐遲。安得紫青磨鏡石，與君閒處看榮衰。  </p>  <p align=\"center\">   <font color=\"#FF6600\">    <b>金山僧院</b>   </font>   <br />   根盤蛟蜃路藤蘿，四面無塵輟棹過。得似吾師始惆悵，眼前終日有風波。  </p>  <p align=\"center\">   <font color=\"#FF6600\">    <b>酬高崇節</b>   </font>   <br />   舊遊雖一夢，別緒忽千般。敗草湯陵晚，衰槐楚寺寒。   <br />   數奇常自愧，時薄欲何干。猶賴君相勉，殷勤貢禹冠。  </p>  <p align=\"center\">   <b>    <font color=\"#FF6600\">送汝州李中丞十二韻</font>   </b>   <br />   群盜方為梗，分符奏未寧。黃巾攻郡邑，白梃掠生靈。   <br />   塵土周畿暗，瘡痍汝水腥。一凶雖剪滅，數縣尚凋零。   <br />   理必資寬猛，謀須藉典刑。與能才物論，慎選忽天庭。   <br />   官品尊台秩，山河擁福星。虎知應去境，牛在肯全形。   <br />   舊政窮人瘼，新銜展武經。關防秋草白，城壁晚峰青。   <br />   破膽期來復，迷魂想待醒。魯山行縣後，聊為奠惟馨。  </p>  <p align=\"center\">   <font color=\"#FF6600\">    <b>淮南送節度盧端公將命之汴州端公常為汴州相公從事</b>   </font>   <br />   吹台高倚圃田東，此去軺車事不同。珠履舊參蕭相國，彩衣今佐晉司空。   <br />   醉離淮甸寒星下，吟指梁園密雪中。到彼的知宣室語，幾時征拜黑頭公。  </p>  <p align=\"center\">   <b>    <font color=\"#FF6600\">送盧端公歸台盧校書之夏縣</font>   </b>   <br />   綿綿堤草拂征輪，龍虎俱辭楚水濱。只見勝之為御史，不知梅福是仙人。   <br />   地推八米源流盛，才笑三張事業貧。一種西歸一般達，柏台霜冷夏城春。  </p>  <p align=\"center\">   <font color=\"#FF6600\">    <b>送朗州張員外</b>   </font>   <br />   聖朝綸閣最延才，須牧生民始入來。鳳藻已期他日用，隼旟應是隔年回。   <br />   旗飄峴首嵐光重，酒奠湘江杜魄哀。腸斷秦原二三月，好花全為使君開。  </p>  <p align=\"center\">   <font color=\"#FF6600\">    <b>淮南送工部盧員外赴闕</b>   </font>   <br />   始從豸角曳長裾，又吐雞香奏玉除。隋邸舊僚推謝掾，漢廷高議得相如。   <br />   貴分赤筆升蘭署，榮著緋衣從板輿。遙想到時秋欲盡，禁城涼冷露槐疏。  </p>  <p align=\"center\">   <b>    <font color=\"#FF6600\">淮南送司勳李郎中赴闕</font>   </b>   <br />   中朝品秩重文章，雙筆依前賜望郎。五夜星辰歸帝座，半年樽俎奉梁王。   <br />   南都水暖蓮分影，北極天寒雁著行。不必戀恩多感激，過淮應合見徵黃。  </p>  <p align=\"center\">   <b>    <font color=\"#FF6600\">送陸郎中赴闕</font>   </b>   <br />   幕下留連兩月強，爐邊侍史舊焚香。不關雨露偏垂意，自是鴛鸞合著行。   <br />   三署履聲通建禮，九霄星彩映明光。少瑜鏤管丘遲錦，從此西垣使鳳凰。  </p>  <p align=\"center\">   <font color=\"#FF3333\">    <b>     <font color=\"#FF6600\">途中送人東遊有寄</font>    </b>   </font>   <br />   離驂莫惜暫逡巡，君向池陽我入秦。歲月易拋非曩日，酒杯難得是同人。   <br />   路經隋苑橋燈夜，江轉臺城岸草春。此處故交誰見問，為言霜鬢壓風塵。  </p>  <p align=\"center\">   <b>    <font color=\"#FF6600\">過廢江甯縣</font>   </b>   <br />   縣前水色細鱗鱗，一為夫君弔水濱。漫把文章矜後代，可知榮貴是他人。   <br />   鶯偷舊韻還成曲，草賴餘吟盡解春。我亦有心無處說，等閒停棹似迷津。  </p>  <p align=\"center\">   <b>    <font color=\"#FF6600\">邊夜</font>   </b>   <br />   光景漂如水，生涯轉似萍。雁門窮朔路，牛斗故鄉星。   <br />   句盡人誰切，歌終淚自零。夜闌回首算，何處不長亭。  </p>  <p align=\"center\">   <font color=\"#FF6600\">    <b>哭張博士太常</b>   </font>   <br />   前輩倏雲歿，愧君曾比方。格卑雖不稱，言重亦難忘。   <br />   諫草猶青瑣，悲風已白楊。只應移理窟，泉下對真長。  </p>  <p align=\"center\">   <b>    <font color=\"#FF6600\">淮口軍葬</font>   </b>   <br />   一陣孤軍不復回，更無分別只荒堆。莫言賦分須如此，曾作文皇赤子來。  </p>  <p align=\"center\">   <font color=\"#FF6600\">    <b>燕昭王墓</b>   </font>   <br />   戰國蒼茫難重尋，此中蹤跡想知音。強停別騎山花曉，欲弔遺魂野草深。   <br />   浮世近來輕駿骨，高臺何處有黃金。思量郭隗平生事，不殉昭王是負心。  </p>  <p align=\"center\">   <font color=\"#FF6600\">    <b>江南</b>   </font>   <br />   玉樹歌聲澤國春，累累輜重憶亡陳。垂衣端拱渾閒事，忍把江山乞與人。  </p>  <p align=\"center\">   <font color=\"#FF6600\">    <b>江北</b>   </font>   <br />   廢宮荒苑莫閒愁，成敗終須要徹頭。一種風流一種死，朝歌爭得似揚州。  </p>  <p align=\"center\">   <font color=\"#FF6600\">    <b>早登新安縣樓</b>   </font>   <br />   關城樹色齊，往事未全迷。塞路真人氣，封門壯士泥。   <br />   草濃延蝶舞，花密教鶯啼。若以鳴為德，鸞皇不及雞。  </p>  <p align=\"center\">   <font color=\"#FF6600\">    <b>干越亭</b>   </font>   <br />   楚水蕭蕭多病身，強憑危檻送殘春。高城自有陵兼谷，流水那知越與秦。   <br />   岸下藤蘿陰作怪，橋邊蛟蜃夜欺人。琵琶洲遠江村闊，回首征途淚滿襟。  </p>  <p align=\"center\">   <font color=\"#FF6600\">    <b>南園題</b>   </font>   <br />   搏擊路終迷，南園且灌畦。敢言逃俗態，自是樂幽棲。   <br />   葉長春松闊，科圓早薤齊。雨沾虛檻冷，雪壓遠山低。   <br />   竹好還成徑，桃夭亦有蹊。小窗奔野馬，閑甕養醯雞。   <br />   水石心逾切，煙霄分已暌。病憐王猛畚，愚笑隗囂泥。   <br />   澤國潮平岸，江村柳覆堤。到頭乘興是，誰手好提攜。  </p>  <p align=\"center\">   <font color=\"#FF6600\">    <b>人日新安道中見梅花</b>   </font>   <br />   長途酒醒臘春寒，嫩蕊香英撲馬鞍。不上壽陽公主面，憐君開得卻無端。  </p>  <p align=\"center\">   <b>    <font color=\"#FF6600\">許由廟</font>   </b>   <br />   高掛風瓢濯漢濱，土階三尺愧清塵。可憐比屋堪封日，若到人間是眾人。  </p>  <p align=\"center\">   <font color=\"#FF6600\">    <b>題段太尉廟</b>   </font>   <br />   近甸蒙塵日，南梁反正年。飄流茂陵碗，零落太官椽。   <br />   建纛非降楚，披圖異錄燕。堪嗟侍中血，不及御衣前。  </p>  <p align=\"center\">   <b>    <font color=\"#FF6600\">湘妃廟</font>   </b>   <br />   劉表荒碑斷水濱，廟前幽草閉殘春。已將怨淚流斑竹，又感悲風入白蘋。   <br />   八族未來誰北拱，四凶猶在莫南巡。九峰相似堪疑處，望見蒼梧不見人。  </p>  <p align=\"center\">   <font color=\"#FF6600\">    <b>八駿圖</b>   </font>   <br />   穆滿當年物外程，電腰風腳一何輕。如今縱有驊騮在，不得長鞭不肯行。  </p>  <p align=\"center\">   <font color=\"#FF6600\">    <b>庭花</b>   </font>   <br />   昨日芳豔濃，開樽幾同醉。今朝風雨惡，惆悵人生事。   <br />   南威病不起，西子老兼至。向晚寂無人，相偎墮紅淚。  </p>  <p align=\"center\">   <font color=\"#FF6600\">    <b>病中題主人庭鶴</b>   </font>   <br />   遼水華亭舊所聞，病中毛羽最憐君。稻粱且足身兼健，何必青雲與白雲。  </p>  <p align=\"center\">   <b>    <font color=\"#FF6600\">蟬</font>   </b>   <br />   天地工夫一不遺，與君聲調借君緌。風棲露飽今如此，應忘當年滓濁時。  </p>  <p align=\"center\">   <font color=\"#FF6600\">    <b>薛陽陶觱篥歌</b>   </font>   <br />   平泉上相東征日，曾為陽陶歌觱篥。烏江太守會稽侯，相次三篇皆俊逸。   <br />   橋山殯葬衣冠後，金印蒼黃南去疾。龍樓冷落夏口寒，從此風流為廢物。   <br />   人間至藝難得主，懷抱差池恨星律。邗溝僕射戎政閑，試渡瓜洲吐伊鬱。   <br />   西風九月草樹秋，萬喧沈寂登高樓。左篁揭指徵羽吼，煬帝起坐淮王愁。   <br />   高飄咽滅出滯氣，下感知己時橫流。穿空激遠不可遏，仿佛似向伊水頭。   <br />   伊水林泉今已矣，因取遺編認前事。武宗皇帝御宇時，四海恬然知所自。   <br />   掃除桀黠似提帚，制壓群豪若穿鼻。九鼎調和各有門，謝安空儉真兒戲。   <br />   功高近代竟誰知，藝小似君猶不棄。勿惜喑嗚更一吹，與君共下難逢淚。  </p>  <p align=\"center\">   <font color=\"#FF6600\">    <b>酬丘光庭</b>   </font>   <br />   正月十一日書劄，五月十六日到來。柳吟秦望咫尺地，鯉魚何處閒徘徊。   <br />   故人情意未疏索，次第序述眉眼開。上言二年隔煙水，下有數幅真瓊瑰。   <br />   行吟坐讀口不倦，瀑泉激射琅玕摧。壁池蘭蕙日已老，村酒蘸甲時幾杯。   <br />   鶴齡鴻算不復見，雨後蓑笠空莓苔。自從黃寇擾中土，人心波蕩猶未回。   <br />   道殷合眼拜九列，張濬掉舌升三台。朝廷濟濟百揆序，寧將對面容奸回。   <br />   禍生有基妖有漸，翠華西幸蒙塵埃。三川梗塞兩河閉，大明宮殿生蒿萊。   <br />   懦夫早歲不量力，策蹇仰北高崔嵬。千門萬戶扃鎖密，良匠不肯雕散材。   <br />   君今得意尚如此，況我麋鹿悠悠哉！榮衰貴賤目所睹，莫嫌頭白黃金台。  </p>  <p align=\"center\">   <font color=\"#FF6600\">    <b>投宣武鄭尚書二十韻</b>   </font>   <br />   漢代簪纓盛，梁園雉堞雄。物情須重德，時論在明公。   <br />   族大逾開魏，神高本降嵩。世家惟蹇諤，官業即清通。   <br />   翰苑論思外，綸闈嘯傲中。健豪驚彩鳳，高步出冥鴻。   <br />   履歷雖吾道，行藏必聖聰。絳霄無繫滯，浙水忽西東。   <br />   庾監高樓月，袁郎滿扇風。四年將故事，兩地有全功。   <br />   去去才須展，行行道益隆。避權辭憲署，仗節出南宮。   <br />   雁影相承接，龍圖共始終。自然須作礪，不必恨臨戎。   <br />   幕下蓮花盛，竿頭   <a target=\"_blank\" href=\"http://140.111.1.40/yitic/frc/frc07318.htm\">●</a>佩紅。騎兒逢郭伋，戰士得文翁。   <br />   人地應無比，簟瓢奈屢空。因思一枝桂，已作斷根蓬。   <br />   往事應歸捷，勞歌且責躬。殷勤信陵館，今日自途窮。  </p>  <p align=\"center\">   <font color=\"#FF6600\">    <b>投浙東王大夫二十韻</b>   </font>   <br />   越嶺千峰秀，淮流一派長。暫憑開物手，來展濟時方。   <br />   舊跡蘭亭在，高風桂樹香。地清無等級，天闊任徊翔。   <br />   麈尾談何勝，螭頭筆更狂。直曾批鳳詔，高已冠鵷行。   <br />   嘯傲辭民部，雍容出帝鄉。趙堯推印綬，勾踐與封疆。   <br />   水占仙人吹，城留御史床。嘉賓鄒潤甫，百姓賀知章。   <br />   席暖飛鸚鵡，塵輕駐驌驦。夜歌珠斷續，晴舞雪悠揚。   <br />   化向棠陰布，春隨棣萼芳。盛名韜不得，雄略晦彌彰。   <br />   自愧三冬學，來窺數仞牆。感深惟刻骨，時去欲沾裳。   <br />   想望魚燒尾，咨嗟鼠齧腸。可能因蹇拙，便合老滄浪。   <br />   題柱心猶壯，移山志不忘。深慚百般病，今日問醫王。  </p>  <p align=\"center\">   <font color=\"#FF6600\">    <b>寄剡縣主簿</b>   </font>   <br />   金庭養真地，珠篆會稽官。境勝堪長往，時危喜暫安。   <br />   洞連滄海闊，山擁赤城寒。他日拋塵土，因君擬煉丹。  </p>  <p align=\"center\">   <font color=\"#FF6600\">    <b>中秋不見月</b>   </font>   <br />   風簾淅淅漏燈痕，一半秋光此夕分。天為素娥孀怨苦，並教西北起浮雲。  </p>  <p align=\"center\">   <font color=\"#FF6600\">    <b>答宗人袞</b>   </font>   <br />   昆侖水色九般流，飲即神仙憩即休。敢恨守株曾失意，始知緣木更難求。   <br />   鴒原謾欲均餘力，鶴髮那堪問舊遊。遙望北辰當上國，羨君歸棹五諸侯。  </p>  <p align=\"center\">   <font color=\"#FF6600\">    <b>早行</b>   </font>   <br />   雨灑江聲風又吹，扁舟正與睡相宜。無端戍鼓催前去，別卻青山向曉時。  </p>  <p align=\"center\">   <font color=\"#FF6600\">    <b>詠白菊</b>   </font>   <br />   雖被風霜競欲催，皎然顏色不低摧。已疑素手能妝出，又似金錢未染來。   <br />   香散自宜飄淥酒，葉交仍得蔭香苔。尋思閉戶中宵見，應認寒窗雪一堆。  </p>  <p align=\"center\">   <b>    <font color=\"#FF6600\">晚泊宿松</font>   </b>   <br />   解纜隨江流，晚泊古淮岸。歸雲送春和，繁星麗雲漢。   <br />   春深胡雁飛，人喧水禽散。仰君邈難親，沈思夜將旦。  </p>  <p align=\"center\">   <font color=\"#FF6600\">    <b>錢塘遇默師憶潤州舊遊</b>   </font>   <br />   歌敲玉唾壺，醉擊珊瑚枝。石羊妙善街，甘露平泉碑。   <br />   捫苔想豪傑，剔蘚看文詞。歸來北固山，水檻光參差。  </p>  <p align=\"center\">   <font color=\"#FF6600\">    <b>江南別</b>   </font>   <br />   去年今夜江南別，鴛鴦翅冷飛蓬爇。今年今夜江北邊，   <br />   鯉魚腸斷音書絕。男兒心事無了時，出門上馬不自知。  </p>  <p align=\"center\">   <font color=\"#FF6600\">    <b>四頂山</b>   </font>   <br />   勝景天然別，精神入畫圖。一山分四頂，三面瞰平湖。   <br />   過夏僧無熱，淩冬草不枯。遊人來至此，願剃髮和鬚。  </p>  <p align=\"center\">   <font color=\"#FF6600\">    <b>姥山</b>   </font>   <br />   臨塘古廟一神仙，繡幌花容色儼然。為逐朝雲來此地，因隨暮雨不歸天。   <br />   眉分初月湖中鑒，香散餘風竹上煙。借問邑人沈水事，已經秦漢幾千年。  </p>  <p align=\"center\">   <font color=\"#FF6600\">    <b>岐王宅</b>   </font>   <br />   朱邸平臺隔禁闈，貴遊陳跡尚依稀。雲低雍畤祈年去，雨細長楊從獵歸。   <br />   申白賓朋傳道義，應劉文彩寄音徽。承平舊物惟君盡，猶寫雕鞍伴六飛。  </p>  <p align=\"center\">   <b>    <font color=\"#FF6600\">長明燈</font>   </b>   <br />   破暗長明世代深，煙和香氣兩沈沈。不知初點人何在，只見當年火至今。   <br />   曉似紅蓮開沼面，夜如寒月鎮潭心。孤光自有龍神護，雀戲蛾飛不敢侵。  </p>  <p align=\"center\">   <b>    <font color=\"#FF6600\">堋口逢人</font>   </b>   <br />   艱難別離久，中外往還深。已改當時髮，空餘舊日心。  </p>  <p align=\"center\">   <font color=\"#FF6600\">    <b>遇邊使</b>   </font>   <br />   累年無的信，每夜望邊城。袖掩千行淚，書封一尺金。  </p>  <p align=\"center\">   <font color=\"#FF6600\">    <b>移住別友</b>   </font>   <br />   自到西川住，惟君別有情。常逢對門遠，又隔一重城。  </p>  <p align=\"center\">   <font color=\"#FF6600\">    <b>宮詞</b>   </font>   <br />   巧畫蛾眉獨出群，當時人道便承恩。經年不見君王面，落日黃昏空掩門。  </p>  <p align=\"center\">   <font color=\"#FF6600\">    <b>涇溪</b>   </font>   <br />   涇溪石險人競懼，終歲不聞傾覆人。卻是平流無石處，時時聞說有沈淪。  </p>  <p align=\"center\">   <b>    <font color=\"#FF6600\">題杜甫集</font>   </b>   <br />   楚水悠悠浸楚亭，楚南天地兩無情。忍交孫武重泉下，不見時人說用兵。  </p>  <p align=\"center\">   <font color=\"#FF6600\">    <b>感弄猴人賜朱紱</b>   </font>   <br />   十二三年就試期，五湖煙月奈相違。何如買取胡孫弄，一笑君王便著緋。  </p>  <p align=\"center\">   <font color=\"#FF6600\">    <b>題磻溪垂釣圖</b>   </font>   <br />   呂望當年展廟謨，直鉤釣國更誰如。若教生在西湖上，也是須供使宅魚。  </p>  <p align=\"center\">   <font color=\"#FF6600\">    <b>春風</b>   </font>   <br />   也知有意吹噓切，爭奈人間善惡分。但是秕糠微細物，等閒抬舉到青雲。  </p>  <p align=\"center\">   <font color=\"#FF6600\">    <b>竹下殘雪</b>   </font>   <br />   牆下濃陰對此君，小山尖險玉為群。夜來解凍風雖急，不向寒城減一分。  </p>  <p align=\"center\">   <font color=\"#FF6600\">    <b>杏花</b>   </font>   <br />   暖氣潛催次第春，梅花已謝杏花新。半開半落閒園裏，何異榮枯世上人。  </p>  <p align=\"center\">   <font color=\"#FF6600\">    <b>鎮海軍所貢</b>   </font>   <br />   簷前飛雪扇前塵，千里移添上苑春。他日丁甯柿林院，莫宣恩澤與閒人。  </p>  <p align=\"center\">   <font color=\"#FF6600\">    <b>席上歌水調</b>   </font>   <br />   餘聲宛宛拂庭梅，通濟渠邊去又回。若使煬皇魂魄在，為君應合過江來。  </p>  <p align=\"center\">   <font color=\"#FF6600\">    <b>題新榜</b>   </font>   <br />   黃土原邊狡兔肥，犬如流電馬如飛。灞陵老將無功業，猶憶當時夜獵歸。  </p>  <p align=\"center\">   <font color=\"#FF6600\">    <b>中元夜看月</b>   </font>   <br />   朦朧南溟月，洶湧出雲濤。下射長鯨眼，遙分玉兔毫。   <br />   勢來牛斗動，路越宵冥高。竟夕瞻光影，昂頭把白醪。   <br />  </p> "}